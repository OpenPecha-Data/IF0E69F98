༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
Title
5730
26176
དབུ་མ།
dbu ma
Author
གཞོན་ནུ་བློ་གྲོས།
gzhon nu blo gros
Descriptor
Original Publication
bod kyi bcu phrag rig mdzod chen mo las sa skya pa'i gsung rab;
v. 13
pe cin; zi ling
Place
Publisher
mi rigs dpe skrun khang ; mtsho sngon mi rigs dpe skurn khang
2003
Date
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
5, 14
3, 516
scanned at m/s satluj infotech images, e-45, sector 27 noida,
district gautam buddha nagar, u.p. 201301 via new delhi, india
for the tibetan buddhist resource center, 150 w 17th st., new york
city, ny 10011, usa 2006



Dbu ma/Red-mda-ba Gzon-nu-blo-gros dan Kun-mkhyen Go-rams...
LC Control Number: 2005323052
Type of Material: Book (Print, Microform, Electronic, etc.)
Personal Name: Red-mda'-ba Gzon-nu-blo-gros, 1349-1412.
Main Title: Dbu ma/Red-mda'-ba Gzon-nu-blo-gros dan Kun-mkhyen Go-rams
Bsod-nams-sen-ges mdzad.
Variant Title: Chinese colophon title: Zhongguan
Colophon title: Dbu ma la 'jug pa'i rnam bsad
Caption Title: Dbu ma la 'jug pa'i mam bsad de kho na ñid gsal ba'i sgron ma
Edition Information: Par thens 1.
Published/Created: Pe-cin : Mi rigs dpe skrun khan : Mtsho-snon mi rigs dpe skrun khan, 2004.
Related Names: Go-rams-pa Bsod-nams-sen-ge, 1429-1489. Dbu ma la 'jug pa'i dkrus kyi sa
bcad pa dan gzun so so'i dka ba'i gnas la dpyad pa Ita ba nan sel.
Related Titles: Dbu ma la 'jug pa'i dkrus kyi sa bcad pa dan gzun so so'i dka'ba'i gnas la
dpyad pa ita ba nan sel.
Description: 5, 14, 3, 516 p.: col. ill. ; 21 cm.
ISBN: 7105055413
Summary: Commenataries on Candrakirti's Madhyamakāvatāra.
Contents: Dbu ma la 'jug pa'i dkrus kyi sa bcad pa dan gzun so so'i dka ba'i gnas la
dpyad pa lta ba nan sel/ Kun-mkhyen Go-ram Bsod-nams-sen-ge.
Notes: In Tibetan.
Subjects: Candrakirti. Madhyamakāvatāra.
Madhyamika (Buddhism --Early works to 1800.
Series: Bod kyi bcu phrag rig mdzod chen mo. Dpal Idan Sa-skya-pa'i gsun rab , pod
13
LC Classification: BQ2910.M365 (BQ3) vol. 13 of 2004 BQ7672.4 (BQ14)+



བོད་ཀྱི་བཅུ་ཕྲག་རིག་མཛོད་ཆེན་མོ།
དཔལ་ལྡན་ས་སྐྱ་པའི་གསུང་རབ། །
པོད་བཅུ་གསུམ་པ།
མི་རིགས་དཔེ་སྐྲུན་ཁང་།
མཚོ་སྔོན་མི་རིགས་དཔེ་སྐྲུན་ཁང་།
$$$
W36172



བོད་ཀྱི་བཅུ་ཕྲག་རིག་མཛོད་ཆེན་མོ་ལས་
ས་སྐྱ་པའི་གསུང་རབ་པོད་བཅུ་གསུམ་པ།།
དབུ་མ།
རེད་ མདའ་ བ་ གཞོན་ ནུ་ བློ་ གྲོས་ དང་
ཀུན་མཁྱེན་གོ་རམ་བསོད་ནམས་སེང་གེས་མཛད།
མི་རིགས་དཔེ་སྐྲུན་ཁང་།
མཚོ་སྔོན་མི་རིགས་དཔེ་སྐྲུན་ཁང་།



བོད་ཀྱི་བཅུ་ཕྲག་རིག་མཛོད་ཆེན་མོ་ལས།
དཔལ་ལྡན་ས་སྐྱ་པའི་གསུང་རབ་དཔེ་ཚོགས།
བློ་འདོན་མཁན་པོ། མཁས་དབང་ཚུལ་ཁྲིམས་རྒྱལ་མཚན།
མཁས་དབང་པདྨ་དམ་ཆོས།
གཙོ་སྒྲིག་པ། མཁན་པོ་ཀུན་དགའ་བཟང་པོ།
དཔེ་ཚོགས་ཀྱི་དཀར་ཆག
པོད་བཅུ་གཅིག་པ། ལམ་རིམ།
པོད་བཅུ་གཉིས་པ། སྡོམ་གསུམ།
།
པོད་དང་པོ། སྐྱེས་རབས། །
པོད་གཉིས་པ། སུམ་རྟགས།
པོད་གསུམ་པ། བཟོ་གནས།
པོད་བཞི་པ། མངོན་བརྗོད།
པོད་ལྔ་པ། སྙན་ངག་
པོད་དྲུག་པ། ཟློས་གར། །
པོད་བདུན་པ། རྩིས་གཞུང་།
པོད་བརྒྱད་པ། སྒྲ་གཞུང་།
པོད་དགུ་པ། གསོ་རིག །
པོད་བཅུ་པ། གྲུབ་མཐའ།
པོད་བཅུ་བཞི་པ། ཕར་ཕྱིན།
པོད་བཅོ་ལྔ་པ། འདུལ་བ།
པོད་བཅུ་དྲུག་པ། ཚད་མ། །
པོད་བཅུ་བདུན་པ། མངོན་པ། །
པོད་བཅོ་བརྒྱད་པ། སྔགས་སྐོར།
པོད་བཅུ་དགུ་པ། རྒྱུད་འགྲེལ།
པོད་ཉི་ཤུ་པ། ལམ་འབྲས།



འཕགས་པ་ཀླུ་སྒྲུབ།



མཐའ་བྲལ་དབུ་མའི་དོན་རྟོགས་པ།།
རེད་མདའ་གཞོན་ནུ་བློ་གྲོས་མཆོག །



དཔེ་སྐྲུན་གསལ་བཤད།
བོད་ཀྱི་བཅུ་ཕྲག་རིག་མཛོད་ཆེན་མོའི་དཔལ་ལྡན་ས་སྐྱ་པའི་གསུང་རབ་
པོད་བཅུ་གསུམ་པ་དབུ་མ་ཞེས་བྱ་བའི་དེབ་འདིའི་ནང་དུ་རེད་མདའ་བ་གཞོན་
ནུ་བློ་གྲོས་ཀྱིས་མཛད་པའི་《དབུ་མ་ལ་འཇུག་པའི་རྣམ་བཤད་དེ་ཁོ་ན་ཉིད་
གསལ་བའི་སྒྲོན་མ》ཞེས་བྱ་བ་དང་། ཀུན་མཁྱེན་གོ་རམས་པ་བསོད་ནམས་
སེང་གེས་མཛད་པའི་《དབུ་མ་ལ་འཇུག་པའི་དཀྱུས་ཀྱི་ས་བཅད་པ་དང་གཞུང་
སོ་སོའི་དཀའ་བའི་གནས་ལ་དཔྱད་པ་ལྟ་བ་ངན་སེལ་》ཞེས་བྱ་བའི་གཞུང་
གཉིས་བསྡུས་ཡོད། །
སྤྱིར་དབུ་མ་བསྟན་པ་འདི་ཉིད་ནི་འཕགས་ཡུལ་དུ་ཐོག་མར་རྫོགས་པའི་
སངས་རྒྱས་བཅོམ་ལྡན་འདས་སྐུ་མྱ་ངན་ལས་འདས་ནས་ལོ་ཉིས་བརྒྱ་ལོན་པའི་
འོག་ཏུ། རྒྱལ་བ་མཆོག་གིས་ལུང་གིས་ཡང་ཡང་བསྔགས་པའི་བྱང་ཆུབ་སེམས་
དཔའ་ཀླུ་སྒྲུབ་མཆོག་འཇིག་རྟེན་དུ་ཕེབས། ཁོང་གིས་ཐེག་པ་ཆེན་པོའི་མདོ་
དེ་ཉིད་ཀླུ་ཡུལ་ནས་སྤྱན་དྲངས་ཏེ། མདོ་སྡེ་ཤེས་རབ་ཀྱི་ཕ་རོལ་ཏུ་ཕྱིན་པ་
བརྟེན་ནས་དེ་བཞིན་གཤེགས་པའི་བསྟན་པ་ཐམས་ཅད་ཀྱི་དགོངས་མཐིལ།
རྟེན་ཅིང་འབྲེལ་བ་འབྱུང་བ་ཟབ་མོ་ལམ་གྱི་འགྲེལ་པའི་བསྟན་བཅོས་དབུ་མ་རྩ་
བའི་ཤེས་རབ་ལ་སོགས་པ་མཛད། སྒྲོ་འདོགས་དང་སྐུར་འདེབས་ཀྱི་མཐའ་
ཐམས་ཅད་བསལ་བའི་དེ་བཞིན་གཤེགས་པ་ཐམས་ཅད་ཀྱི་བགྲོད་པ་གཅིག་
པུའི་ལམ་པོ་ཆེ། ཐུགས་ཀྱི་སྙིང་པོ། མཐའ་བྲལ་དབུ་མ་ཆེན་པོའི་ལྟ་བ་འདི་ནི་



2
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གདུལ་བྱ་སེམས་ཅན་རྣམས་ལ་གནས་སྐབས་དང་མཐར་ཐུག་གི་བདེ་སྐྱིད་
འབྱུང་བའི་གཞི་སྒོ་གཅིག་པུར་གྱུར་པ། དབུ་མ་རྩ་བ་ཤེས་རབ་སོགས་ལ་
བརྟེན་ནས་འཕགས་པ་ལྷས་རྣལ་འབྱོར་སྒོམ་པའི་རིམ་པ་གསལ་བར་བྱེད་པའི་
བསྟན་བཅོས་རྣལ་འབྱོར་སྤྱོད་པའི་བཞི་བརྒྱ་པ་མཛད། དེའི་ཡན་ཆད་དུ་
འཕགས་པ་ཀླུ་སྒྲུབ་ཀྱི་དགོངས་པ་ལ་ཐལ་རང་གི་དབྱེ་བ་མེད་སྟབས་མི་མཐུན་
པ་གང་ཡང་མེད་དོ། ། དེ་ནས་སངས་རྒྱས་བསྐྱངས་ཀྱིས་དབུ་མ་རྩ་བའི་འགྲེལ་
པ་མཛད་དེ་འཕགས་པའི་དགོངས་པ་ཐལ་འགྱུར་དུ་བཀྲལ། དེའི་འོག་ཏུ་སློབ་
དཔོན་ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་བཞེད་པ་ལ་དགག་པའི་
ཕྱིར་དུ་དབུ་མ་རྩ་བའི་ཚིག་གི་འགྲེལ་བ་ཤེས་རབ་སྒྲོན་མ་མཛད་དེ་འཕགས་
པའི་དགོངས་པ་རང་རྒྱུད་དུ་བཀྲལ། རང་གཞན་གྱི་སྡེ་པ་དག་གི་ལོག་རྟོག་
དགག་པའི་ཕྱིར་དུ་དབུ་མའི་བསྟན་བཅོས་རྩ་བ་དབུ་མ་སྙིང་པོ་འགྲེལ་བ་རྟོག་
གེ་འབར་བ་དང་བཅས་པ་མཛད་དོ། ། དེ་ནས་བཟུང་འཕགས་པའི་དགོངས་
པ་ལ་ཐལ་རང་གཉིས་སུ་གྱེས་སོ། །
དེའི་འོག་ ཏུ་ དཔལ་ལྡན་ཟླ་བ་གྲགས་པ་བྱོན་ཏེ། འཕགས་ པའི་
དགོངས་པ་ཕྱིན་ཅི་མ་ལོག་པ་སངས་རྒྱས་བསྐྱངས་ཀྱི་ལུགས་དེ་ཡིན་པར་
གཟིགས། དེའི་གཞུང་འཛུགས་པའི་ཕྱིར་དུ་དབུ་མ་རྩ་བའི་འགྲེལ་པ་ཚིག་
གསལ་མཛད་ནས་ལེགས་ལྡན་འབྱེད་ཀྱི་ཕྱོགས་ལ་སྐྱོན་བརྗོད་ཅིང་སངས་རྒྱས་
བསྐྱངས་ཀྱི་གཞུང་རྐང་འཛུགས་པར་མཛད། མདོ་སྡེ་ས་བཅུ་པའི་དགོངས་པ་
ཕྱིན་ཅི་མ་ལོག་པ་དབུ་མ་རྩ་བའི་རིགས་པ་ཁ་བསྐང་བའི་ཕྱིར་དང་། ཐེག་ཆེན་
གྱི་མདོ་སྡེའི་དགོངས་པ་རྣམ་པར་རིག་པ་ཙམ་དུ་སྨྲ་བ་དབུ་མ་འཇུག་པའི་
ལུགས་ལ་འཇུག་པར་བྱ་བའི་ཕྱིར་དུ། དབུ་མ་ལ་འཇུག་པའི་འགྲེལ་བ་དང་
བཅས་པ་མཛད་དོ། ། དེ་ནས་རིམ་པ་བཞིན་དུ་བོད་གངས་ཅན་ལྗོངས་སུ་ལོ་



དཔེ་སྐྲུན་གསལ་བཤད།
3
ཙཱ་བ་པ་ཚབ་ཉི་མ་གྲགས་པ་ལ་སོགས་པས་བོད་སྐད་དུ་བསྒྱུར་ནས་བཟུང་ཐལ་
རང་གཉིས་ཀྱི་ལུགས་སྲོལ་ཁྲིད་རྒྱུན་དང་། ལུང་རྒྱུན་ད་ལྟའི་བར་མ་ཆད་པ་
རྒྱུད་ཡོད། ཁྱད་པར་དུ་རེད་མདའ་བ་གཞོན་ནུ་བློ་གྲོས་ཀྱིས་མཛད་པའི་《དབུ་
མ་འཇུག་པའི་རྣམ་བཤད་དེ་ཁོ་ན་ཉིད་གསལ་བའི་སྒྲོན་མེ་》ཞེས་བྱ་བ་འདིའི་
ནང་དུ་བརྗོད་བྱ་གཙོ་བོ་ནི་ཟབ་པ་དང་རྒྱ་ཆེ་བའི་ཚུལ་རྣམ་པ་གཉིས་ཡིན། དེ་
ལ་ཟབ་པ་ཞེས་པ་ནི་གང་ཟག་གི་བདག་མེད་དང་། ཆོས་ཀྱི་བདག་མེད་གཉིས་
བསྟན། རྒྱ་ཆེ་བ་ཞེས་པ་ནི་བསམ་པ་རྒྱ་ཆེ་བ་ཀུན་རྫོབ་བྱང་ཆུབ་སེམས་དཔའི་
ས་བཅུ་དང་། འབྲས་བུ་རྒྱ་ཆེ་བ་སངས་རྒྱས་ཀྱི་སྐུ་གསུང་ཐུགས་དང་། ཡོན་
ཏན་དང་ཕྲིན་ལས་དང་བཅས་དེ་ལྟ་བུའི་ཟབ་པ་དང་རྒྱ་ཆེ་བའི་ཚུལ་རྣམ་པ་
གཉིས་ཀྱི་གཏན་ལ་འབེབས་པའི་གཞུང་དབུ་མ་འཇུག་པ་ཞེས་པ་འདི་ལ་དང་པོ་
རྒྱུའི་གནས་སྐབས་ཀྱི་ས་བཅུའི་སྤྱི་བཤད་པ་ལ། བྱང་ཆུབ་སེམས་དཔའི་སེམས་
བསྐྱེད་པ་དང་པོ་རབ་ཏུ་དགའ་བ། བྱང་ཆུབ་སེམས་དཔའི་སེམས་བསྐྱེད་པ་
གཉིས་པ་དྲི་མ་མེད་པ། བྱང་ཆུབ་སེམས་དཔའི་སེམས་བསྐྱེད་པ་གསུམ་པ་
འོད་བྱེད་པ། བྱང་ཆུབ་སེམས་དཔའི་སེམས་བསྐྱེད་པ་བཞི་པ་འོད་འཕྲོ་བ།
བྱང་ཆུབ་སེམས་དཔའི་སེམས་བསྐྱེད་པ་ལྔ་པ་སྦྱང་དཀའ་བ། བྱང་ཆུབ་སེམས་
དཔའི་སེམས་བསྐྱེད་པ་དྲུག་པ་མངོན་དུ་གྱུར་པ། བྱང་ཆུབ་སེམས་དཔའི་
སེམས་བསྐྱེད་པ་བདུན་པ་རིང་དུ་སོང་བ། བྱང་ཆུབ་སེམས་དཔའི་སེམས་
བསྐྱེད་པ་བརྒྱད་པ་མི་གཡོ་བ། བྱང་ཆུབ་སེམས་དཔའི་སེམས་བསྐྱེད་པ་དགུ་
པ་ལེགས་པའི་བློ་གྲོས། བྱང་ཆུབ་སེམས་དཔའི་སེམས་བསྐྱེད་པ་བཅུ་པ་ཆོས་
ཀྱི་སྤྲིན་སོགས་མདོར་ན། གཞི་ལམ་འབྲས་བུ་སྒོ་ནས་དཔལ་མགོན་འཕགས་པ་
ཀླུ་སྒྲུབ་ཀྱི་དགོངས་པ་ཕྱིན་ཅི་མ་ལོག་པར་བཀྲལ་བའི་ཐལ་འགྱུར་ཐུན་མོང་མ་
ཡིན་དགོངས་པ། གངས་ཅན་མཁས་པ་རྣམས་ཀྱིས། དབུ་མ་རེད་ལ་གཏུག་



4 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཅེས་པའི་ཁུང་གཏུག་ས་གཅིག་པུ་ཡིན་ནོ། ། འདིའི་མཐའ་དཔྱད་ལ་ཀུན་
མཁྱེན་གོ་རམས་པ་བསོད་ནམས་སེང་གེས་མཛད་པའི་《དབུ་མ་ལ་འཇུག་པའི་
དཀྱུས་ཀྱི་ས་བཅད་པ་དང་གཞུང་སོ་སོའི་དཀའ་བའི་གནས་ལ་དཔྱད་པ་ལྟ་བ་
ངན་སེལ་》ཞེས་གཞུང་འདི་གཞན་གྱི་གྲུབ་མཐའ་ལ་ཙང་ངམ་སྔ་རྒོལ་དྲུག་ཅུ་རེ་
བཞི་སྒོ་ནས་ལུང་རིགས་རྣམ་ དག་ གིས་སྐྱོན་བརྗོད་ པ་ དང་། ནང་ཆོས་
འཕགས་པའི་དགོངས་པ་ཐལ་འགྱུར་དུ་བསྒྲུབ་པའི་བསྟན་བཅོས་ཚད་མ་ཞིག་
ཡིན་ནོ། །
རེད་མདའ་བ་གཞོན་ནུ་བློ་གྲོས་ནི་རབ་བྱུང་དྲུག་པའི་ས་མོ་གླང་སྟེ་སྤྱི་ལོ་
༡༣༤༩ ལོར་དཔལ་ས་སྐྱའི་རེད་མདའ་ཁང་སེར་ཡབ་བཀྲ་ཤིས་རྒྱལ་མཚན་
དང་། ཡུམ་དབང་ཕྱུག་སྐྱིད་གཉིས་ཀྱི་སྲས་སུ་སྐུ་འཁྲུངས། ཁོང་གི་གདུང་
རུས་ནི་མགར་ཡིན་ལ་བྱིས་པའི་མིང་ལ་བཙུན་ནེ་ཞེས་ཞུ། དགུང་ལོ་ཆུང་ངུའི་
དུས་ནས་འཕགས་ཆེན་ཆོས་བཟང་དཔལ་ལས་སེམས་བསྐྱེད་པ་ཐུགས་རྗེ་ཆེན་
པོའི་ཆོས་སྐོར་ཞུས། དགུང་ལོ་བཅོ་བརྒྱད་པར་ས་བཟང་མ་ཏི་པཎ་ཆེན་ལས་
དགེ་ཚུལ་གྱི་སྡོམ་པ་མནོས་ཏེ་མཚན་ལ་གཞོན་ནུ་བློ་གྲོས་ཞེས་གསོལ། དེ་ནས་
དབོན་ཀུན་དགའ་དཔལ་བ་དང་། གཡག་ཕྲུག་སངས་རྒྱས་དཔལ་བ་གཉིས་
ལས་ཚད་མ་རྣམ་འགྲེལ། བླ་མ་བསོད་ནམས་རྒྱལ་མཚན་ལས་ཕར་ཕྱིན། ལོ་
ཆེན་བྱང་ཆུབ་རྩེ་མོ་ལས་མངོན་པ་གོང་འོག ལྡོག་མེད་པ་ཀུན་དགའ་བཟང་
པོ་ལས་འདུལ་བ། ཆོས་རྗེ་བྱང་ཆུབ་སེང་གེ་ལས་དབུ་མ་བཅས་ལ་ཐོས་བསམ་
མཛད་ཅིང་བསྙེན་པར་རྫོགས། དེ་ནས་སྔགས་ལ་བློ་ཁ་ཕྱོགས་ཏེ། ལོ་ཆེན་
བྱངཆུབ་རྩེ་མོ་ལས་གསང་འདུས་དང་། ལོ་ཆེན་སྐྱབས་མཆོག་དཔལ་བཟང་
ལས་རྒྱུད་ཀྱི་བཤད་པ་དང་། ས་བཟང་མ་ཏི་པཎ་ཆེན་ལས་བདེ་མཆོག རྒྱལ་
སྲས་ཐོགས་མེད་བཟང་པོ་ལས་ལམ་རིམ་དང་བློ་སྦྱོང་སོགས་གསན་པར་མཛད་
པའི་མཁས་པ་ཆེན་པོར་གྱུར། མདོར་ན་དགེ་བའི་བཤེས་གཉེན་ཉི་ཤུ་ལྷག་ལ་



དཔེ་སྐྲུན་གསལ་བཤད།
བརྟེན་ནས་མདོ་རྒྱུད་དང་བསྟན་བཅོས་ཐམས་ཅད་ཀྱི་དགོངས་པ་མ་ལུས་པ་
ཐུགས་སུ་ཆུད་པར་མཛད། དགུང་ལོ་དྲུག་ཅུ་རེ་བཞི་པར་རབ་བྱུང་བདུན་
པའི་ཆུ་ཕོ་འབྲུག་ལོ་སྟེ་སྤྱི་ལོ་༡༤༡༢ལོར་དགོངས་པ་ཆོས་དབྱིངས་སུ་གཤེགས་
པ་ཡིན། ཁོང་གི་སློབ་མ་གྲགས་ཆེ་བ་ནི་ཉིད་ཀྱི་ཞལ་ནས། ཀུན་མཁྱེན་ཤེར་
འོད་བློ་བཟང་གྲགས་པ་སོགས་མང་པོ་བྱུང་། གཞུང་ལུགས་རབ་འབྱམས་ཤེས་
པའི་བཤེས་གཉེན་བདུན། བཀའ་བཞི་ལེགས་པར་སྨྲ་བ་བཅུ་ཕྲག་གཅིག
ཕར་ཕྱིན་ཤེས་པའི་སློབ་མ་བརྒྱ་ཕྲག་བརྒལ་ཞེས་གསུངས་སོ། ཁོང་གི་གསུང་
ཆོས་ལ། མངོན་པ་གོང་འོག་གིཊཱིཀྐ་བསྡུས་དོན་དང་། མདོ་རྩའི་ཊཱིཀྐ། དབུ་
མ་ཤེས་རབ་ཀྱི་ཊཱིཀྐ། དབུ་མ་འཇུག་པའི་ཊཱིཀྐ། བཞི་བརྒྱ་པའིཊཱིཀྐ། རྩེ་ཤེའི་
སྤྱི་དོན། རྩ་རྒྱུད་ཀྱི་ཊཱིཀྐ། རིམ་ལྔའི་བསྡུས་དོན། རྒྱུད་བླ་མའི་ཀྱི་ཊཱིཀྐ།
བཤེས་སྤྲིང་གི་ཊཱིཀྐ། ལུང་ཀུན་ལས་བཏུས་པའི་ཊཱིཀྐ། གསང་འདུས་ཀྱི་ཆོ་ག་
ཆ་ཚང་། སངས་རྒྱས་བྱང་སེམས་ཀྱི་བསྟོད་པ། ཉམས་མགུར་བཅས་ཕལ་
ཆེར་སྡེ་དགེ་ལ་བཞུགས་ཡོད། །
དབུ་མའི་དེབ་འདི་ནི་ས་སྐྱ་པའི་གསུང་རབ་གལ་གནད་ཆེན་པོ་ཞིག་
ཡིན་ཞིང་། དགོན་སྡེའི་བཤད་གྲྭ་ཁག་དང་། སློབ་གྲྭ་ཁག ཞིབ་འཇུག་པ་
རྣམས་ལ་དགོས་གལ་ཆེན་པོ་ཡོད་པར་དམིགས་ཏེ། སྡེ་དགེའི་པར་མ་ལ་གཞི་
བརྟེན་ནས་པར་དུ་བསྐྲུན་པ་ཡིན། དེབ་འདིའི་ནང་ལ་འཁྲུལ་བ་ལ་སོགས་
མཐོང་བ་དང་མཁྱེན་ལྡན་ཀློག་པ་པོ་རྣམས་ནས་དགོངས་འཆར་ལྷུག་སྩོལ་ཡོད་
པ་ཞུའོ།། །།
མི་ རིགས་ དཔེ་ སྐྲུན་ ཁང་ དང་
མཚོ་སྔོན་མི་རིགས་དཔེ་སྐྲུན་ཁང་ནས།



གླེང་གཞི།
༈ ཕན་བདེ་མ་ལུས་པ་འབྱུང་བའི་གཞི་སྒོ་གཅིག་པུར་གྱུར་པ།
འདྲེན་མཆོག་མཉམ་མེད་ཤཱཀྱའི་རྒྱལ་པོ་མཆོག་རྒྱ་གར་འཕགས་པའི་ཡུལ་དུ་
ཐོག་མར་མཛད་པ་བཅུ་གཉིས་དང་བཅས་པས་ལས་ཅན་སེམས་ཅན་རྣམས་ཀྱི་
བསོད་ནམས་ཀྱི་བགོ་སྐལ་དུ་སྐུ་འཁྲུངས། བར་དུ་ཚོགས་གཉིས་རྒྱ་མཚོ་ལྟར་
དུ་བསགས། ཐ་མར་མངོན་པར་རྫོགས་པའི་སངས་རྒྱས་ཏེ་སྐྱེ་འགྲོའི་བློ་དང་
ཁམས་དབང་མོས་པ་ཇི་ལྟ་བ་བཞིན་དུ་དམ་པའི་ཆོས་ཀྱི་འཁོར་ལོ་ཡང་བསམ་
གྱིས་མི་ཁྱབ་པ་བསྐོར། དེའི་རྒྱལ་བསྟན་ལུང་རྟོགས་ཀྱི་བསྟན་པ་རིན་པོ་ཆེ་
འདི་ཉིད་དེང་དུས་འཛམ་གླིང་དུ་དར་རྒྱས་ཆེ། མཆོག་གི་སྤྲུལ་པའི་སྐུ་དང་
དགེ་བའི་བཤེས་གཉེན་རྣམས་ཀྱིས་འགྲོ་བ་རྣམས་ལ་སྨིན་གྲོལ་གྱི་ལམ་བཟང་
དཔག་མེད་སྟེར་བའོ། ། ཁྱད་པར་དུ་བྱང་ཕྱོགས་གངས་ཅན་བོད་ཡུལ་དུ་
སྤྲུལ་པའི་ལོ་ཙཱ་བ་བཀའ་དྲིན་ཅན་རྣམས་ཀྱིས་རྒྱལ་བས་གསུངས་པའི་མདོ་
སྔགས་ཀྱི་བཀའ་དང་དགོངས་འགྲེལ་གྱི་བསྟན་བཅོས་རྣམས་རྒྱ་སྐད་ལས་བོད་
སྐད་དུ་བུམ་པ་གང་བྱོལ་གྱི་ཚུལ་དུ་ཡང་དག་བསྒྱུར་ཞུས་ཀྱི་སྒོ་ནས་གཏན་ལ་
ཕབ། དེའི་དབང་ལུང་མན་ངག་ཁྲིད་སྙན་བརྒྱུད་དང་བཅས་པ་བླ་མ་གོང་མ་
རིམ་བྱོན་ནས་གཅིག་ནས་གཅིག་ཏུ་གསེར་གྱི་རྒྱུན་ཐག་དང་གློག་གི་ལྕགས་སྐུད་
ལྟར་དུ་བར་མ་ཆད་པ་ད་ལྟ་རང་ཅག་རྣམས་ཀྱི་རྩ་བའི་བླ་མའི་བར་དུ་བརྒྱུད་
ཡོད། ཡང་དག་གི་ལམ་འདི་ལ་བརྟེན་ནས་ཐུན་མོང་གི་དངོས་གྲུབ་དང་།



2 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མཆོག་གི་དངོས་གྲུབ་ཐོབ་ནུས་པའི་སྐལ་ལྡན་གྱི་སློབ་མ་མང་པོ་བྱུང་བ་ད
འབྱུང་བར་འགྱུར་བའོ། །
སྟོན་པའི་ཡང་དག་གི་དམ་ཆོས་འདི་ཉིད་ཡུལ་གྲུ་གང་དུ་དར་བ་དང་།
ཕྱོགས་གང་དུ་བཞུགས་པ་ན་རིས་མེད་ཀྱི་འགྲོ་བ་རྣམས་ཀྱི་རྒྱུད་ལ་རང་བཞིན་
བཅོས་མེད་ཀྱི་བྱམས་པ་དང་སྙིང་རྗེ་ལྡན་པ། གཞན་ཕན་བྱང་ཆུབ་ཀྱི་སེམས་
ཁོན་ལྷུར་ལེན་ནུས་པའི་ལྟ་བ་རྣམ་དག་འདི་ནི་འཛམ་གླིང་ཞི་བདེ་འབྱུང་བའི་
སྒོ་གཅིག་པུ་གྱུར་པའོ་ཞེས་གནའ་དེང་རྒྱལ་ཁབ་ཕྱི་ནང་གི་མཁས་པ་བློ་གཟུ་
བོར་གནས་པ་རྣམས་ཀྱིས་མུ་མཐའ་མེད་པའི་བསྟོད་བསྔགས་སྒྲོག་བཞིན་པ་
ཞིག་ཡིན་ནོ། །
དེ་ཉིད་ཕྱིས་སུ་མཁས་པ་དང་ལོ་ཙཱ་བ་རྣམས་ཀྱིས་བཀའ་བསྟན་སོ་སོར་
ཕྱེས་ཏེ་རྒྱལ་བས་གསུངས་པ་ལ་བཀའ་དང་། རྒྱ་གར་གྱི་པཎ་གྲུབ་རྣམས་ཀྱིས་
གསུངས་པ་ལ་བསྟན་བཅོས་ཞེས་གྲགས་སོ། ། བཀའ་བསྟན་གྱི་གཞུང་ལུགས་
རྒྱམཚོ་ལྟ་བུ་འདི་རྣམས་ནི་གཞན་ལ་ངོམ་ན་ངོམ་རིན་ཡོད་པ་དང་། རང་གིས་
ཉར་ན་ཉར་རིན་ཡོད་པའི་མི་རིགས་ཀྱི་ཤུལ་བཞག་རིག་གནས་ཐུན་མོང་མ་ཡིན་
པ་ཤ་སྟག་ཡིན་ཞིང་། གཞུང་བཟང་འདི་རྣམས་ཀྱི་ལུང་རྒྱུན་ཡང་མ་ཉམས་
པར་དེང་དུས་བར་དུ་བཞུགས་ཡོད། གསར་རྙིང་གི་གྲུབ་མཐའ་བྱུང་ཚུལ་ནི་
རྒྱ་གར་དང་བོད་ཀྱི་མཁས་པ་དང་ལོ་ཙཱ་བ་རྣམས་ཀྱིས་བོད་གངས་ཅན་དུ་
འགྱུར་སྔ་ཕྱིའི་ཁྱད་པར་གྱིས་འགྱུར་སྔོན་མའི་སྐོར་ལ་རྙིང་མ་དང་། དཔེར་ན་
སྐ་ཅོག་ཞང་གསུམ་སོགས་ཇོ་བོ་སྨྲི་ཏི་ཛྙཱ་ནའི་ཡན་ལ་བསྒྱུར་བའི་ཕུར་པ་དང་
ཡང་དག་གི་སྐོར་སོགས་ཡིན། དེའི་རིང་ལུགས་འཛིན་པ་ལ་རྙིང་མ་པ་ཞེས་
གྲགས། ཕྱི་འགྱུར་གསར་མ་པ་ཞེས་པ་ནི་དཔེར་ན་ལོ་ཙཱ་བ་ཆེན་པོ་རིན་ཆེན་
བཟང་པོ་དང་རྔོག་ལོ་བློ་ལྡན་ཤེས་རབ་སོགས་ཀྱིས་བདེ་དགྱེས་གསང་གསུམ་



3
གླེང་གཞི།
སོགས་འགྱུར་ཕྱི་མའི་སྐོར་རྣམས་བསྒྱུར་བ་ལ་ཕྱི་འགྱུར་གསར་མ་ཞེས་པ་དང་།
དེའི་རིང་ལུགས་འཛིན་པ་ལ་ཕྱི་འགྱུར་གསར་མ་པ་ཞེས་གྲགས་སོ། ། ཕྱི་འགྱུར་
གསརམ་པ་ལ་ནང་གསེས་ཀྱི་སྒོ་ནས་དབྱེ་ན་ས་སྐྱ་པ་དང་། བཀའ་བརྒྱུད་པ།
དགེ་ལུགས་པ་ཞེས་བོད་ཀྱི་གྲུབ་མཐའ་ཆེན་མོ་ཁག་གསུམ་བྱུང་ཡོད། དེ་མིན་
ཇོ་ནང་པ་ལ་སོགས་པ་མདོར་ན་གྲུབ་མཐའ་ཁག་བཞིའམ་མཁྱེན་ཀོང་རྣམ་
གཉིས་ཀྱི་དུས་སུ་སྒྲུབ་བརྒྱུད་ཤིང་རྟ་ཆེན་པོ་བརྒྱད་ཅེས་ཀྱང་གྲགས་པའི་མཁས་
པའི་དབང་པོ་རྣམས་ཀྱིས་མཛད་པའི་རིན་ཐང་ཅན་གྱི་བརྩམས་ཆོས་ཀྱང་ཚད་
གཞལ་དུ་མེད་པ་ཞིག་ཡོད་དོ། །
གྲུབ་མཐའ་ཆེན་མོ་བརྒྱད་ཀྱི་ནང་ནས་དཔལ་ལྡན་ས་སྐྱ་པ་ནི་སངས་
རྒྱས་ཤཱཀྱ་ཐུབ་པས་ལུང་གིས་ཟིན་པའི་གྲུབ་མཐའ་ཞིག་ཡིན་ཏེ། འཇམ་དཔལ་
རྩ་བའི་རྒྱུད་ལས། དེ་ནས་ཡི་གེ་ས་དང་ཀ ། དང་པོ་དག་ཏུ་བརྗོད་པ་
དང་། ། ཞེས་སོ། ། གྲུབ་མཐའ་འདི་ཡི་ཆོས་བརྒྱུད་གང་ནས་བྱུང་ཞེ་ན།
རྣལ་འབྱོར་གྱི་དབང་ཕྱུག་གྲུབ་ཆེན་བིརླ་པ་ནས་གངས་ཅན་བསྟན་པའི་མངའ་
བདག་རྗེ་བཙུན་ས་སྐྱ་པ་ཆེན་པོ་ཀུན་དགའ་སྙིང་པོ་ལ་བཀའ་བབས་པའི་གསང་
སྔགས་རིན་པོ་ཆེ་ལམ་འབྲས་བུ་དང་བཅས་པའི་གདམ་པ་འདི་ཉིད་ཟབ་པའི་ཆེ་
བ་བཅུ་གཅིག་དང་སྙན་རྒྱུད་ཚད་མ་བཞི་དང་ལྡན་པར་གསུངས་ཏེ། ༡
གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་ངག ༢
འབྲས་བུ་ལམ་དང་བཅས་པའི་གདམས་ངག ༣ གཅིག་ཤེས་པས་མང་པོ་
ཤེས་པའི་གདམས་ངག ༤ སྐྱོན་ཡོན་ཏན་དུ་སློང་བའི་གདམས་ངག ༥
བར་ཆད་དངོས་གྲུབ་ཏུ་ལེན་པའི་གདམས་ངག ༦ ཏིང་ངེ་འཛིན་ངོ་ཤེས་
པསབསམ་གཏན་གྱི་གེགས་སེལ་བའི་གདམས་ངག ༧ བར་ཆད་ངོ་ཤེས་
པས་བདུད་ཀྱི་གེགས་སེལ་བའི་གདམས་ངག ༨ སྐྱོན་ཡོན་ཏན་དུ་སློང་ཤེས་



4 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཤིང་བར་ཆད་དངོས་གྲུབ་ཏུ་ལེན་པའི་གདམས་ངག ༩ སྡེ་སྣོད་གསུམ་གྱི་དེ་
ཁོ་ན་ཉིད་ཕྱིན་ཅི་མ་ལོག་པར་ཤེས་པའི་གདམས་ངག ༡༠ གསེར་འགྱུར་རྩི་
ལྟ་བུའི་གདམས་ངག ༡༡ རྩ་བ་རྡོ་རྗེའི་ཚིག་རྐང་གཞུང་ཡིད་བཞིན་གྱི་ནོར་
བུ་ལྟ་བུའི་གདམས་ངག་སྟེ་ཟབ་ཁྱད་བཅུ་གཅིག་དང༌། ༡ བླ་མ་ཚད་མ་དང་།
༢ ཉམས་མྱོང་ཚད་མ། ༣ བསྟན་བཅོས་ཚད་མ། ༤ ལུང་ཚད་མ་སྟེ་
ཚད་མ་བཞི་དང་། དབང་གི་ཆུ་བོ་མ་ནུབ། བྱིན་རླབས་ཀྱི་བརྒྱུད་པ་མ་ཉམས།
གདམས་ངག་གི་སརྒ་མ་ལོག མོས་གུས་ཀྱི་བསམ་པ་ཚིམ་པ་སྟེ་སྙན་བརྒྱུད་
ཆེན་མོ་བཞི་དང་ལྡན་པས། ཕྱི་ནང་གསང་བ་དེ་ཁོ་ན་ཉིད་མཐར་ཐུག་གི་རྟེན་
འབྲེལ་ལྔ་ལ་བརྟེན་ནས་ལམ་ལྔ་མཐར་ཕྱིན་པར་བགྲོད་དེ་ཟུང་འཇུག་སྐུ་བཞིའི་
དབང་ཕྱུག་རྒྱལ་བ་རྡོ་རྗེ་འཆང་གི་གོ་འཕང་ལ་ཚེ་འདི་ཉིད་ལ་བཀོད་པའི་ཟབ་
ལམ་གསང་བ་རྨད་དུ་བྱུང་བའོ། ། དེ་འཛིན་གྱི་མཁས་དབང་རྣམས་ཀྱི་སྙན་
གྲགས་དབྱར་གྱི་རྔ་གསང་ལྟར་ཕྱོགས་ཀུན་ལྡིར་བའོ། ། དྲི་མེད་རིང་ལུགས་
འདི་ཉིད་ནི་ཐོག་མར་འཁོན་དཀོན་མཆོག་རྒྱལ་པོ་དང་། ས་ཆེན་གོང་མ་རྣམ་
ལྡནས་བཟུང་ད་ལྟའི་འཁོན་གྱི་གདུང་རྒྱུད་འཛིན་པ་དཔལ་ས་སྐྱའི་ཁྲི་འཛིན་
ངག་དབང་ཐེག་ཆེན་དཔལ་འབར་བར་དུ་མཁས་གྲུབ་ཀྱི་སྐྱེས་བུ་དམ་པ་རྣམས་
ཀྱིས་རྒྱལ་བའི་ལུང་རྟོགས་ཀྱི་བསྟན་པ་འདི་ཉིད་ནི་འཆད་རྩོད་རྩོམ་གསུམ་དང་།
བཤད་སྒྲུབ་ལས་གསུམ་དང་། ཐོས་བསམ་སྒོམ་གསུམ་སོགས་དམ་པའི་ཚུལ་
དགུས་འཛིན་སྐྱོང་སྤེལ་གསུམ་གྱི་སྒོ་ནས་བསྐྱངས་དང་སྐྱོང་བཞིན་ཡོད། ས་སྐྱ་
གོངམ་ཡབ་སྲས་ཀྱི་སློབ་རྒྱུད་ལས་གངས་ཅན་བོད་ཀྱི་གྲུབ་མཐའ་ཁག་ཕལ་མོ་
ཆེ་བྱུང་བའི་ཚུལ་ནི་ལོ་རྒྱུས་དང་དེབ་ཐེར་ནང་དུ་གསལ་བ་ལྟར་ཡིན། །
ཁྱད་པར་དུ་དམ་པ་གང་གི་མཚན་མཐོང་བ་དང་ཐོས་པ་ཙམ་གྱིས་སྐལ་
ལྡན་འགྲོ་བ་རྣམས་ཚེ་འདི་ལ་འཇའ་ལུས་མཁའ་སྤྱོད་དུ་གཤེགས་ནུས་པའི་



གླེང་གཞི།
འཇམ་མགོན་བླ་མ་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་བཟང་པོ་མཆོག་
གིས་དཔལ་ས་སྐྱའི་དྲི་མེད་རྒྱལ་བསྟན་ལུང་རིགས་རྣམས་རྒྱ་གར་དང་རྒྱ་ནག་
ཕྱོགས་ཀུན་དུ་དར་ཞིང་རྒྱས་པར་མཛད་དེ། རྒྱ་གར་འཕགས་པའི་ཡུལ་དུ་
ཚད་མ་རིགས་གཏེར་སོགས་བོད་ཆོས་མང་པོ་རྒྱ་ཆོས་སུ་བསྒྱུར་པས་རྒྱ་ཆོས་བོད་
དུ་བསྒྱུར་པ་མང་ན་ཡང་། བོད་ཆོས་རྒྱ་ལ་བསྒྱུར་པ་ས་སྐྱ་པ་ཞེས་སོ། ། རྒྱ་
ཆོས་བོད་དུ་བསྒྱུར་པའི་གངས་ཅན་གྱི་གྲུབ་མཐའ་ཁག་གི་མཁས་པ་ལོ་ཙཱ་བ་
མང་ན་ཡང་། བོད་ཆོས་རྒྱ་ལ་སྒྱུར་མཁན་ནི་ས་སྐྱ་པཎྜི་ཏ་ཁོ་ན་ཙམ་ལས་མ་
མཐོང་། རྒྱ་གར་འཕགས་པའི་ཡུལ་གྱི་མཁས་པ་གཅིག་གིས་ཀྱང་སྤོབས་པ་
ཙམ་ཡང་འཕྲོག་མི་ནུས་པའི་མུ་སྟེགས་འཕྲོག་བྱེད་དགའ་བོ་ལ་སོགས་པར་
བསྟན་པ་དཔང་བཞག་སྟེ་རྩོད་པ་བྱས་པས་རིགས་ལམ་རྣམ་དག་གི་སྒོ་ནས་ཕས་
རྒོལ་ལོག་སྨྲའི་ཚང་ཚིང་མ་ལུས་པ་ཚར་བཅད་དེ་རྒྱལ་བསྟན་བོད་ཀྱི་བསྟན་པའི་
སྒོ་ཞབས་སུ་བཙུད་པ་དང། དེང་དུས་ང་ཚོ་གངས་ཅན་ལྗོངས་སུ་གནག་རྫི་
ཡན་ཆད་དུ་གྲགས་པའི་བཅུ་ཕྲག་རིག་གནས་ཞེས་པ་ནི་ས་སྐྱ་པཎྜི་ཏ་མཆོག་
གངས་ཅན་བོད་ཀྱི་བསོད་ནམས་བགོ་སྐལ་དུ་ཕེབས་ནས་བཟུང་གཞི་ནས་རིག་
གཞུང་ཐམས་ཅད་བཅུ་ཕྲག་རིག་གནས་ཀྱི་ཁོངས་སུ་བསྡུས་ཏེ་ཁྲིད་རྒྱུན་གྱི་སྲོལ་
གཏོད། ཕྱིས་སུ་གྲུབ་མཐའ་ཁག་གི་མཁས་པ་རྣམས་ཀྱིས་ཐོས་བསམ་བྱས་ཏེ་
རིག་གནས་བཅུ་ལ་མཁས་པ་ཡང་གནམ་གྱིས་ས་ཁེབས་པ་ལྟར་མང་པོ་བྱུང་དང་
འབྱུང་བཞིན་པ་ཡིན། ཐོག་མར་བོད་ཀྱི་མཐའ་བསྐོར་ལ་གནས་པའི་ཡུལ་གྲུ་
ཐམས་ཅད་ལ་དམ་པའི་ཆོས་བརྒྱུད་མང་པོ་སྤེལ། ཁྱད་པར་དུ་མེས་རྒྱལ་ནང་
ཁུལ་གྱི་ཐོག་མའི་ཡོན་མཆོད་ཀྱི་འབྲེལ་བ་ཡང་ཁོང་གིས་མཛད་པས་གངས་ཅན་
བོད་ཡུལ་འདི་ལ་ཆོས་སྲིད་གང་གི་ཐད་ནས་བཀའ་དྲིན་ཆེ་ཞིང་མཛད་ཕྲིན་ཉི་
མ་ལྟར་འཕེལ་བ་ཞིག་ཡིན། དེའི་རིང་ལུགས་འཛིན་པ་ལ་རྒྱལ་བས་ལུང་གིས་



6 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཟིན་པའི་སྐྱེས་བུ་དམ་པ་ངོར་ཆེན་རྡོ་རྗེ་འཆང་ཀུན་དགའ་བཟང་པོས་གཙང་
དཔལ་ངོར་ཨེ་ཝཾ་ཆོས་ལྡན་གྱི་དགོན་པ་ཕྱག་བཏབ་པ་ནས་བཟུང་བདག་ཅག་གི་
རྩ་བའི་བླ་མ་མཁན་རབས་དོན་བཞི་པ་ཀླུ་ལྡིང་མཁན་རིན་པོ་ཆེ་འཇམ་དབྱངས་
བསྟན་པའི་ཉི་མ་བར་དུ་དེའི་བསྟན་པ་འཛིན་པའོ། ། རོང་སྟོན་ཤེས་བྱ་ཀུན་
གཟིགས་ཀྱིས་དཔལ་ནཱ་ལནྡྲའི་དགོན་པ་ཕྱག་བཏབ་པ་ནས་བཟུང་ད་ལྟའི་བར་
གྱི་དཔལ་ཚར་པའི་རིང་ལུགས་འཛིན་པའི་སྐྱེས་བུ་དམ་པ་མཁན་ཁྲི་ཉེར་ལྔ་པ་
རྗེ་བཙུན་ཁྲི་ཆེན་ངག་དབང་མཁྱེན་རབ་ཐུབ་བསྟན་ལེགས་བཤད་རྒྱ་མཚོ་བར་
དུ་ཡོད། དེ་གསུམ་ལ་གཙང་ས་ངོར་ཚར་གསུམ་དུ་གྲགས་སོ། །
དེའི་རིང་ལུགས་འཛིན་པའི་མཁས་པའི་དབང་པོ་རྣམས་ཀྱི་གསུང་ཆོས་
ལ་བོད་ཀྱི་བཅུ་ཕྲག་རིག་མཛོད་ཆེན་མོ་ལས་དཔལ་ལྡན་ས་སྐྱའི་གསུང་རབ་ཅེས་
པའི་དཔེ་ཚོགས་འདི་ནི་འཆད་ཉན་དང་ཞིབ་འཇུག་བྱེད་མཁན་རྣམས་ལ་རིན་
ཐང་ཧ་ཅང་ཆེ་བ་ཡིན། དཔེ་ཚོགས་འདི་དག་ཕྱོགས་བསྒྲིགས་བྱས་ན་དཔེ་ཆ་
ཁ་ཤས་ཤིག་ལག་བྲིས་རེ་ཟུང་ཙམ་ལས་མེད་པས་ནུབ་ཉེན་ཆེ་བའི་དཔེ་ཆ་
རྣམས་མྱུར་སྐྱོབ་ཐུབ་པ་དང་། ལོ་རྒྱུས་ཀྱི་རིན་ཐང་ལྡན་པའི་དཔེ་རྙིང་རེ་ཟུང་
ཙམ་ལས་མེད་པ་རྣམས་ཐོར་གྱུར་དུ་མི་འགྲོ་བ། དཔེ་ཆ་ཁ་ཤས་ཤིག་ཡོངས་
གྲགས་སུ་ཡོད་ཀྱང་དེང་དུས་ཀྱི་གོམས་གཤིས་ཀྱི་དབང་གིས་ལྟ་ཀློག་མི་བདེ་བས་
ཁྱབ་བསྒྲགས་ཆེན་པོ་འགྲོ་མི་ཐུབ་པ་དང་། དེའི་གྲུབ་མཐའ་འཛིན་པ་ལ་
མཁས་པ་ཆེན་པོ་ཡོད་ཀྱང་མེད་པ་ལྟར་དུ་གྱུར་པའོ། ། མ་འོངས་པར་དཔེ་ཆ་
འདི་རྣམས་འཕྲུལ་པར་གྱི་སྟེང་དུ་དཔར་ཐུབ་ན་ལོ་རྒྱུས་ཐོག་ཏུ་ཡུན་རིང་གནས་
ཐུབ་པ་དང་། དགོན་སྡེ་ཁག་དང་། བཤད་གྲྭ་ཁག་དང་། སློབ་གྲྭ་ཁག་གི་
སློབ་དེབ་བྱས་ན་སྟབས་བདེ་བ་དང་། ཞིབ་འཇུག་པ་ཁག་གི་ལྟ་ཀློག་བདེ་བ་
དང་བཙལ་སླ་བ། དད་ལྡན་སྐྱེ་བོ་རྣམས་དཔེ་ཆ་ཉར་ཚགས་ལ་དགའ་མི་ཞིག་



གླེང་གཞི།
ཡིན་ན་དེབ་སྤུས་ལེགས་འདི་རྣམས་སྒྲིག་གཞི་ལེགས་པའི་སྒོ་ནས་མཆོད་སྒྲོམ་གྱི་
སྟེགས་བུའི་ཐོག་ཏུ་བཞག་སྟེ་ཕྱག་འཚལ་བ་དང་མཆོད་པའི་ཡུལ་དུ་བྱས་ན་
བསོད་ནམས་ཆེན་པོ་བསགས་ཆོག་པ་མ་ཟད་མཇལ་བ་ཙམ་གྱིས་དད་པའི་སྤུ་
ལོང་དབང་མེད་དུ་ལྡང་ནུས་པའི་གསུང་རྟེན་འདི་ནི་མདོར་ན་འབྱོར་ལྡན་
རྣམས་ཀྱིས་བསོད་ནམས་བསགས་པའི་ཞིང་མཆོག་བླ་ན་མེད་པར་འགྱུར་བ་
སོགས་སྒོ་དུ་མ་ལ་དམིགས་ཏེ་མཁས་པའི་དབང་པོ་རྣམས་ཀྱིས་མཛད་པའི་ཐུན་
མོང་རིག་གནས་ཀྱི་སྐོར་དང་ཐུན་མིན་གཞུང་གི་སྐོར་དང་། གསང་སྔགས་
སྐོར་གྱི་དཔེ་ཚོགས་གྲགས་ཅན་ཕལ་ཆེ་དཔེ་ཁྲིད་ཀྱི་ཁྲིད་རྒྱུན་ཡོད་པ་རྣམས་
ཕྱོགས་གཅིག་ཏུ་བསྒྲིགས་པའི་མུ་འབྲེལ་ནི། སྐྱེས་རབས་ལ་འཇམ་དབྱངས་བློ་
གཏེར་དབང་པོས་མཛད་པའི་སྐྱེས་རབས། ཞུས་ཆེན་ཚུལ་ཁྲིམས་རིན་ཆེན་
གྱིས་མཛད་པའི་རྟོགས་བརྗོད་མ་ལླི་ཀའི་ཕྲེང་བ། རྟོགས་བརྗོད་རིན་ཆེན་དོན་
འདུས། སུམ་རྟགས་ལ་ས་པཎ་ཀུན་དགའ་རྒྱལ་མཚན་གྱིས་མཛད་པའི་སུམ་
རྟགས་ཀྱི་མཆན་དང་དག་ཡིག་གི་སྐོར། རྗེ་བཙུན་བསོད་ནམས་རྩེ་མོས་མཛད་
པའི་ཡི་གེ་བཀླག་ཐབས་བྱིས་པ་བདེ་བླག་སོགས་ཡོད་པ་མ་ཟད་མཁས་དབང་ཁ་
ཤསཀྱིས་མཛད་པའི་སུམ་རྟགས་དག་གསུམ་སོགས་ཀྱང་ཡོད། བཟོ་རིག་ལ་
སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་མཛད་པའི་བཟོ་གནས་དཔལ་འབྱོར་
རྒྱ་མཚོ་དང་། པཎ་ཆེན་ཆོས་རྣམ་གྱིས་མཛད་པའི་རྟེན་ལ་གཟུངས་གཞུག་
འབུལ་ཚུལ་ཀུན་གསལ་དངུལ་གྱི་མེ་ལོང་སོགས་ཡོད་པ་མ་ཟད་མཁས་དབང་
གྲགས་ཅན་དུ་མའི་གསུང་ཡང་ཡོད། སྡེབ་སྦྱོར་ལ་ས་པཎ་གྱིས་མཛད་པའི་
སྡེབ་སྦྱོར་མེ་ཏོག་ཆུན་པོ། དེའི་འགྲེལ་པ་པཎ་ཆེན་ཤཱཀྱ་མཆོག་ལྡན་གྱིས་
མཛད་པའི་སྡེབ་སྦྱོར་སྣ་ཚོགས་མེ་ཏོག་གི་ཆུན་པོ་ཞེས་བྱ་བའི་བསྟན་བཅོས་ལ་
འཇུག་པའི་རབ་ཏུ་བྱེད་པ། མངོན་བརྗོད་ལ་ས་པཎ་གྱིས་མཛད་པའི་ཚིག་



8 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཏེར་དང༌། དེའི་འགྲེལ་པ་སྙེ་ཐང་བློ་གྲོས་བརྟན་པ་བཞི་པས་མཛད་པའི་
ཚིག་གཏེར་རྒྱ་ཆེར་འགྲེལ་བ། རིན་སྤུངས་ཁྱག་དབང་འཇིགས་གྲགས་ཀྱིས་
མཛད་པའི་མངོན་བརྗོད་མཁས་པའི་རྣ་རྒྱན། སྙན་ངག་ལ་པཎ་ཆེན་ཤཱཀ་
མཆོག་གིས་མཛད་པའི་སྙན་ངག་མེ་ལོང་གི་འགྲེལ་པ་དབྱངས་ཀྱི་རོལ་མཚོ།
རིན་སྤུངས་ངག་དབང་འཇིགས་གྲགས་ཀྱིས་མཛད་པའི་སྙན་འགྲེལ་མི་འཇིགས་
སེང་གེའི་ང་རོ། ངོར་དཀོན་མཆོག་ལྷུན་གྲུབ་ཀྱིས་མཛད་པའི་དོན་རྒྱན་སོ་
ལྔའི་དཔེར་བརྗོད་དབྱངས་ཅན་མ་ལ་བསྟོད་པ་དོན་རྒྱན་རྣམ་པར་བཀོད་པའི་
ཕྲེང་བ་གཙོས་མཁས་དབང་དུ་མའི་དཔེར་བརྗོད་ཀྱང་ཡོད་དོ། ། ཟློས་གར་ལ་
ས་པཎ་གྱིས་མཛད་པའི་རོལ་མོའི་བསྟན་བཅོས། དེའི་འགྲེལ་པ་ལ་ཨ་མེས་
ཀུན་དགའ་བསོད་ནམས་ཀྱིས་མཛད་པའི་རོལ་མོའི་བསྟན་བཅོས་ཀྱི་རྣམ་
བཤད་བློ་གསལ་ཡིད་འཕྲོག་ཕྲིན་ལས་ཀུན་ཁྱབ། རིག་གནས་སྤྱི་གསལ་བར་
བྱེད་པ་ལ་ས་པཎ་གྱིས་མཛད་པའི་མཁས་པ་ལ་འཇུག་པའི་སྒོ། གློ་བོ་མཁན་
ཆེན་བསོད་ནམས་ལྷུན་གྲུབ་ཀྱིས་མཛད་པའི་མཁས་འཇུག་རྣམ་བཤད་རིག་
གནས་གསལ་བྱེད་འཕྲུལ་གྱི་མེ་ལོང་། པཎ་ཆེན་ཤཱཀྱ་མཆོག་ལྡན་གྱིས་མཛད་
པའི་མཁས་འཇུག་རྣམ་བཤད་དྲིས་ལན། རྩིས་རིག་ལ་རྗེ་བཙུན་གྲགས་པ་རྒྱལ་
མཚན་གྱིས་མཛད་པའི་རྩིས་གཞུང་མེ་མཁའ་རྒྱ་མཚོ་དང་དུས་ཚོད་འབྱུང་བའི་
རྩིས་ཡིག་དང་གཟའ་སྐར་འཕྲོད་བརྟག་བཅས། འགྲོ་མགོན་ཆོས་འཕགས་
ཀྱིས་མཛད་པའི་ལྔ་བསྡུས་གཙོས་རྩིས་གཞུང་ ཐམས་ཅད། སྡེ་གཞུང་ཆོས་
འཕེལ་གྱིས་མཛད་པའི་ཁྱད་ཆོས་བདུན་ལྡན་རྩིས་རིག་ལེགས་བཤད་ཉི་མའི་
འོད་ཟེར། སྐྱེ་དགུ་བ་དབོན་པོ་ཚེ་རྒྱལ་གྱིས་མཛད་པའི་འབྲས་རྩིས་རབ་
གསལ་ནོར་བུའི་མེ་ལོང་། རེད་མདའ་བ་གཞོན་ནུ་བློ་གྲོས་ཀྱིས་མཛད་པའི་
དུས་ཀྱི་འཁོར་ལོའི་དཔྱད་པ་ལས་བརྩམས་ཏེ་བསྟན་འཛིན་རྣམས་ལ་འཕྲིན་དུ་



གླེང་གཞི།
གསོལ་བ་ནོར་བུའི་ཕྲེང་བ། ཡང་རེད་མདའ་བ་གཞོན་ནུ་བློ་གྲོས་ཀྱིས་མཛད་
པའི་འཕྲིན་ཡིག་ནོར་བུའི་ཕྲེང་བའི་རང་ལན། ཡང་རེད་མདའ་བ་གཞོན་ནུ་
བློ་གྲོས་ཀྱིས་མཛད་པའི་དཔལ་དུས་ཀྱི་འཁོར་ལོའི་ངེས་དོན་གསལ་བར་བྱེད་པ་
རིན་པོ་ཆེའི་སྒྲོན་མ། སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་མཛད་པའི་
དུས་འཁོར་རྩོད་ལན་རིགས་པའི་འོད་སྟོང་། ཡང་སྟག་ཚང་ལོ་ཙཱ་བ་ཤེས་རབ་
རིན་ཆེན་གྱིས་མཛད་པའི་དཔལ་དུས་ཀྱི་འཁོར་ལོའི་སྤྱི་དོན་གྱི་སྒོ་ནས་གཏན་ལ་
འབེབས་པར་བྱེད་པའི་ལེགས་བཤད་བསྟན་པའི་རྒྱ་མཚོ། སྒྲ་གཞུང་ལ་ས་
བཟང་མ་ཏི་པཎ་ཆེན་གྱིས་མཛད་པའི་ཀ་ལཱ་པའི་རྣམ་བཤད་ལེགས་སྦྱར་གསལ་
བ། གསོ་རིག་ལ་ས་པཎ་གྱིས་མཛད་པའི་གསོ་དཔྱད་ཡན་ལག་བརྒྱད་པའི་
དོན་བསྡུས། བྲང་ཏི་བ་དཔལ་ལྡན་རྒྱལ་མཚན་གྱིས་མཛད་པའི་བྲང་ཏི་ལྷ་
རྗེའི་རིམ་བརྒྱུད་ཀྱི་མན་ངག་གསེར་བྲེལ། ཟུར་འཚོ་བ་ཕྱག་རྡོར་མགོན་པོས་
མཛད་པའི་རྒྱ་བོད་མཁས་གྲུབ་དུ་མའི་ཐུགས་བཅུད་གཅེས་བསྡུས་རིན་ཆེན་
ཕྲེང་བ། །
གྲུབ་མཐའ་ལ་དབུས་པ་བློ་གསལ་གྱིས་མཛད་པའི་གྲུབ་མཐའ་རྣམ་པར་
བཤད་པའི་མཛོད། སྟག་ཚང་ལོ་ཙཱ་བ་ཤེས་རབ་རིན་ཆེན་གྱིས་མཛད་པའི་
གྲུབ་མཐའ་ཀུན་ཤེས། ཨ་མེས་ཀུན་དགའ་བསོད་ནམས་ཀྱིས་མཛད་པའི་གྲུབ་
མཐའ་ཀུན་ཤེས། ལམ་རིམ་ལ་ས་པཎ་གྱིས་མཛད་པའི་ཐུབ་པ་དགོངས་གསལ།
གློ་བོ་མཁན་ཆེན་བསོད་ནམས་ལྷུན་གྲུབ་ཀྱིས་མཛད་པའི་ཐུབ་པ་དགོངས་
གསལ་འཆད་ཐབས་འཇམ་དབྱངས་བླ་མའི་དགོངས་རྒྱན་དང་མདོ་རྣམ་བཤད་
རིན་པོ་ཆེའི་གཏེར་དང་སྒྲུང་འགྲེལ་ཟླ་བའི་འོད་ཟེར། སྡོམ་གསུམ་ལ་ས་པཎ་
གྱིས་མཛད་པའི་སྡོམ་གསུམ་རབ་དབྱེའི་རང་མཆན། ཀུན་མཁྱེན་གོ་རམས་
བསོད་ནམས་སེང་གེས་མཛད་པའི་སྡོམ་གསུམ་ཁ་སྐོང་། མཁན་ཆེན་ངག་



10
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དབང་གཞན་ཕན་སྙིང་པོས་མཛད་པའི་སྡོམ་གསུམ་འཇམ་དབྱངས་བླ་མའི་
དགོངས་རྒྱན། དེའི་འགྲེལ་པ་ལ་མཁན་ཆེན་ངག་དབང་བསོད་ནམས་རྒྱལ་
མཚན་གྱིས་མཛད་པའི་སྡོམ་གསུམ་གྱི་ཉམས་ལེན་གཏན་ལ་འབེབས་པ་འཇམ་
དབྱངས་བླ་མའི་དགོངས་རྒྱན་གྱི་རྣམ་འགྲེལ་སྐལ་བཟང་མིག་འབྱེད་ཀྱི་གསེར་
ཐུར། དབུ་མ་ལ་རེད་མདའ་བ་གཞོན་ནུ་བློ་གྲོས་ཀྱིས་མཛད་པའི་དབུ་མ་
འཇུག་པའི་རྣམ་བཤད་དེ་ཉིད་གསལ་སྒྲོན། ཀུན་མཁྱེན་གོ་རམས་ཀྱིས་མཛད་
པའི་ལྟ་བ་ངན་སེལ། ཕར་ཕྱིན་ལ་གཡག་སྡེ་པཎ་ཆེན་གྱིས་མཛད་པའི་ཕར་
ཕྱིན་འགྲེལ་པ་ལེགས་པར་བཤད་པ་བསམ་འཕེལ་དབང་གི་རྒྱལ་པོ། ཀུན་
མཁྱེན་གོ་རམས་ཀྱིས་མཛད་པའི་མངོན་རྟོགས་རྒྱན་གྱི་ཆོས་རྣམས་ཡན་ལག་
རྒྱས་པར་བཤད་པ་སྦས་དོན་རབ་གསལ། འདུལ་བ་ལ་འཇམ་དབྱངས་ཀུན་
དགའ་ཆོས་བཟང་གིས་མཛད་པའི་འདུལ་བ་ལུང་རིགས་གཏེར་མཛོད། ཚད་
མ་ལ་ས་པཎ་གྱིས་མཛད་པའི་ཚད་མ་རིགས་གཏེར། ཀུན་མཁྱེན་གོ་རམ་གྱིས་
མཛད་པའི་སྤྱི་དོན་རིག་གཏེར་གསལ་བྱེད། གཡག་སྡེ་པཎ་ཆེན་གྱིས་མཛད་
པའི་ཚད་མ་རིག་གཏེར་དེ་ཉིད་གསལ་བྱེད། མངོན་པ་ལ་མཆིམས་ཆུང་བློ་
བཟང་གྲགས་པས་མཛད་པའི་མངོན་པ་མཆིམས་ཆུང་། །
སྔགས་སྐོར་ལ་སློབ་དཔོན་བསོད་ནམས་རྩེ་མོས་མཛད་པའི་རྒྱུད་སྡེ་སྤྱི་
རྣམ། ས་པཎ་གྱིས་མཛད་པའི་མངོན་རྟོགས་ལྗོན་ཆུང་དང་། ངོར་དཀོན་
མཆོག་ལྷུན་གྲུབ་ཀྱིས་མཛད་པའི་མངོན་རྟོགས་ལྗོན་ཤིང་མཛེས་རྒྱན་གཙོས་
རྒྱུད་སྡེའི་སྐོར་ཁ་ཤས་ཀྱང་བསྡུས་ཡོད། རྒྱུད་འགྲེལ་ལ་བློ་གཏེར་དབང་པོས་
མཛད་པའི་བརྟག་ གཉིས་རྣམ་བཤད་ གསང་བདག་དགོངས་རྒྱན། ལམ་
འབྲས་ལ་ས་ཆེན་ཀུན་དགའ་སྙིང་པོས་མཛད་པའི་ལམ་འབྲས་ཀྱི་རྣམ་འགྲེལ་ཨ་
སེང་མ་དང་སྲས་དོན་མ། རྗེ་བཙུན་གྲགས་པ་རྒྱལ་མཚན་གྱིས་མཛད་པའི་



གླེང་གཞི།
11
གཞུང་རིན་ཆེན་སྣང་བ་རྩ་འགྲེལ། འཇམ་དབྱངས་བློ་གཏེར་དབང་པོས་
མཛད་པའི་འཁོར་འདས་དབྱེར་མེད་ཀྱི་ལྟ་ཁྲིད། གཟིམ་འོག་བསྟན་འཛིན་
སྙན་གྲགས་ཀྱིས་མཛད་པའི་ལྟ་བའི་སྙིང་པོ་ཡང་དག་པ་བཤད་པ་མེ་ལོང་། སྒྲ་
ངག་དབང་ལེགས་པས་མཛད་པའི་འཁོར་འདས་དབྱེར་མེད་ཀྱི་ལྟ་ཁྲིད། སྨོན་
ཚིག་ལ་ཀུན་བཟང་ཆོས་ཀྱི་ཉི་མས་མཛད་པའི་བདེན་ཚིག་ལྷོ་ཕྱོགས་དྲི་བཞོན་གྱི་
ཚིག་འགྲེལ། ངོར་ཆེན་རྡོ་རྗེ་འཆང་ཀུན་དགའ་བཟང་པོས་མཛད་པའི་སྨོན་
ལམ་འགྲོ་བདེ་མ་བཅས་དཔེ་ཆ་འདི་རྣམས་ནི་ཁོ་བོས་ད་ལམ་མདོ་སྔགས་རིག་
གནས་དང་བཅས་པ་ཆ་ཚང་བ་ཞིག་བསྡུ་བྱ་བཅུ་ཕྲག་རིག་གནས་དང་སྡུད་བྱེད་
གཞུང་པོད་ཉི་ཤུའི་ནང་དུ་བསྡུས་ཡོད། དེང་དུས་ཡང་དར་གྱི་བསྟན་པ་
འདིའི་གསུང་རབ་འཆད་ཉན་གྱི་འགྲོས་ལྟར་དུ་བསྒྲིགས་ཁུལ་བྱས་པ་ཡིན།
ཐོག་མར་སྒྲིག་པའི་སྐབས་སུ་མཁས་དབང་ཚུལ་ཁྲིམས་རྒྱལ་མཚན་དང་མཁས་
དབང་པདྨ་དམ་ཆོས་རྣམ་གཉིས་ལ་བོད་ཀྱི་བཅུ་ཕྲག་རིག་མཛོད་ཆེན་མོ་དཔལ་
ལྡན་ས་སྐྱ་པའི་གསུང་རབ་ཅེས་དཔེ་ཚོགས་ཀྱི་མུ་འབྲེལ་ཞིག་བསྒྲིག་དགོས་ཚུལ་
གྱི་སྙན་སེང་ཞིབ་རྒྱས་ཕུལ་བ་ཡིན་པས་ཐུགས་དགྱེས་ཚོར་ཆེན་པོ་གནང་བ་མ་
ཟད་གཞུང་འདིའི་སྒྲིག་གཞིའི་སྐབས་སུ་དབུ་ནས་མཇུག་གི་བར་དུ་བློ་འདྲི་སའི་
ཐུགས་འགན་བཞེས་རོགས་མཛད་པའི་བཀའ་ཡི་གནང་བ་ཡང་ཐོབ་བྱུང་།
ཁྱད་པར་དུ་མཁས་དབང་ཚུལ་ཁྲིམས་རྒྱལ་མཚན་མཆོག་གིས་ང་རང་གིས་སྔོན་
ས་བཅད་སྒྲིག་པ་ལ་ཡང་བསྐྱར་དུ་གོ་རིམ་དང་འཕྲི་སྣོན་སོགས་ཞིབ་རྒྱས་མཛད་
པ་སོགས་བཀའ་ཡི་སློབ་སྟོན་ཡང་གང་མང་བཀའ་དྲིན་བརྒྱ་ཕྲག་བསྐྱངས་བྱུང་
ལགས། །
༡༩༩༨ལོའི་ཟླ་༨ཚེས་༩ ཉིན་རིག་གཞུང་འདི་སྒྲིག་རྒྱུའི་དབུ་བརྩམས།
དེནས་པེ་ཅིན་མི་རིགས་རིག་གནས་ཕོ་བྲང་དང་། ལྷ་སའི་དཔེ་མཛོད་ཁང་



12
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཁག་དང་། གཙང་ས་སྐྱ་དགོན་དང༌། ཟི་ལིང་མཁར་དང་། ཆབ་མདོ་དང་།
འཇོ་མདའ། སྡེ་དགེ་སོགས་ལ་ཐེངས་མང་པོ་སོང་ཡང་བསྡུ་འོས་པའི་དཔེ་ཆ་
མང་པོ་ལོན་མ་བྱུང་། ཕྱིས་སུ་ལྷ་ས་ལ་ཡང་བསྐྱར་དུ་སོང་སྟེ་མཁན་ཚུལ་ཁྲིམས་
རྒྱལ་མཚན་མཆོག་གིས་བསྡུ་འོས་པའི་དཔེ་ཆ་མང་པོ་གཡར་གནང་མཛད་བྱུང་།
ལྷ་ས་ནས་ཟླ་བ་ཁ་ཤས་རིང་ལ་སྣུམ་པར་བརྒྱབ་པ་ཡིན། ཡིན་ན་ཡང་གཞུང་
འདིའི་ནང་དུ་བཞག་འོས་པའི་དཔེ་ཆ་ཁ་ཤས་ཤིག་ད་ལྟ་ནུབ་ཟིན་པས་བཞུགས་
མི་འདུག་སྟེ་དཔེར་ན་གསར་རྙིང་མཁས་པ་རྣམས་ཀྱི་ངག་རྒྱུན་དུ་ཚད་མ་ཉ་ལ་
ཐུག འདུལ་བ་བྱ་ལ་ཐུག་ཅེས་གསུངས་པ་ལྟར་གྲགས་ཅན་ཡིན་ཡང་བྱ་ཉ་
གཉིས་ཀྱི་གསུང་འདུལ་བ་དང་ཚད་མ་གཉིས་ཀྱི་དཔེ་ཆ་གཏན་ནས་མཇལ་རྒྱུ་མ་
བྱུང་བས་ཤིན་ཏུ་ཕངས་པར་གྱུར་མོད། གལ་སྲིད་མཁས་དབང་རྣམས་ཀྱི་ཕྱག་
ཏུ་བཞུགས་ཡོད་ན། ངེད་ཚོ་དཔལ་ས་སྐྱའི་རིག་གཞུང་ཕྱོགས་བསྒྲིགས་ཀྱི་ལས་
ཁུངས་ལ་འབྲེལ་བ་མཛད་རོགས་ཞུ། དེ་ལས་ གཞན་དབུ་མ་རེད་ལ་ཐུག
མངོན་པ་མཆིམས་ལ་ཐུག ཤེར་ཕྱིན་གཡག་ལ་ཐུག་ཅེས་གསུངས་པའི་རིག་
གཞུང་འདི་རྣམས་ད་ལྟ་བར་དུ་རིས་མེད་གྲུབ་མཐའ་ཁག་གིས་འཆད་ཉན་
གནང་བཞིན་ཡོད་པ་འདི་དག་བཞག་ཡོད་དོ། ། རིག་གཞུང་འདིའི་ནང་ལ་
བཞག་འོས་པའི་དཔེ་ཆ་ཁ་ཤས་ཤིག་དཔེ་དཀོན་དུ་གྱུར་པས་ལོ་རྒྱུས་ཀྱི་དཔེ་ཆ་
ཞིག་ཏུ་བརྩིས་ཏེ་དགོན་སྡེ་རང་རང་གི་ཞེན་འཛིན་དབང་གིས་ཉར་ཚགས་བྱས་
པས་གཡར་རྒྱུ་རྙེད་མ་བྱུང་། དཔེ་ཆ་ཁ་ཤས་ཤིག་དཔེ་ལ་བལྟས་ན་བཞག་འོས་
ཀྱང་ལྡེབ་ཆད་མང་བའི་དབང་གིས་བཞག་ཐབས་བྲལ་བ་སོགས་ཀྱི་རྐྱེན་མང་པོ་
བྱུང་། དཔེ་ཆ་ཕྱོགས་སྒྲིག་གི་སྐབས་སུ་དཔེ་ཆ་གཡར་བསྡུ་ཡི་འགྲོ་སོང་དང་
དཔེ་ཆ་དཔེ་སྐྲུན་གྱི་འགྲོ་སོང་དང་། དཔེ་ཆའི་ལས་ཀའི་དཀའ་ངལ་སོགས་ལ་
བལྟས་ན་བདག་ལྟ་བུ་ཞིག་གི་ལས་རྒྱུ་འོས་མིན་ཡང་ཐོག་མར་དབུ་བཙུགས་ཟིན་



གླེང་གཞི།
13
པས་སེམས་ཐག་བཅད་དེ་ཉིན་མོ་ཟས་དང་མཚན་མོ་གཉིད་ཀྱང་བཀག་སྟེ་
དཀའ་ངལ་ཆེན་པོ་བརྒྱབ་སྟེ་ལས་པ་ཡིན། ཕྱིས་སུ་རིམ་བཞིན་སྐྱབས་གནས་
དཀོན་མཆོག་བླ་མའི་ཐུགས་རྗེ་ཡིས་ཕྱོགས་གང་གི་ཐད་ནས་དཀའ་ངལ་ཇེ་ཆུང་
དང་ཉམས་མྱོང་ཇེ་ཟབ་ཏུ་བྱུང་བའོ། ། དཔལ་ལྡན་ས་སྐྱ་དགོན་དང་།
དཔལ་བསམ་ཡས་དགོན་པ་དང་། སྒ་སྐྱེ་དགུ་དོན་གྲུབ་གླིང་གི་དབུ་གཙོ་ལྷན་
རྒྱསརྣམས་དང་། ཁྲི་འདུ་སྐལ་བཟང་དགོན་པའི་སྤྲུལ་སྐུ་བྱམས་པ་སེང་གེ་
དང་། སེབ་པ་དགོན་པའི་སྤྲུལ་སྐུ་རིན་ཆེན་ཚེ་རིང་དང་། མཁན་པོ་ངག་
དགའ་ལགས་དང་། བླ་མ་བློ་གྲོས་རྒྱལ་མཚན་དང་། བླ་མ་བློ་གྲོས་ཐོགས་མེད་
ཀྱིས་རོགས་སྐྱོར་གང་གཟབ་གནང་བྱུང་། ཕྲན་གྱི་སློབ་བུ་དཀར་རྒྱལ་དང་།
ངག་དབང་མཁས་གྲུབ། བསྟན་པ་ཚེ་རིང་རྣམ་གསུམ་གྱིས་ལྷག་བསམ་ཟོལ་
མེད་ཀྱིས་ཞུ་དག་དང་གློག་ཀླད་ནང་དུ་བླུགས་རྒྱུ་སོགས་ལག་རོགས་གང་ཟབ་
གནང་བྱུང་། དཔེ་ཚོགས་འདི་རྩོམ་སྒྲིག་དང་པར་སྐྲུན་བྱེད་རིང་ལ་རྒྱལ་ཁབ་
མི་རིགས་ལས་དོན་ཨུ་ཡོན་ལྷན་ཁང་གི་ཀྲུའུ་རིན་གཞོན་པ་ལི་ཅིན་ཡིའུ་དང་མི་
རིགས་དཔེ་སྐྲུན་ཁང་གི་སྤྱི་ཁྱབ་རྩོམ་སྒྲིག་པ་ཝང་ཐེ་ཀྲི་སོགས་ཀྱིས་རྒྱབ་སྐྱོབ་
དང་རོགས་རམ་གནང་བྱུང་བར་ཐུགས་རྗེ་ཤིན་ཏུ་ཆེ་ཞེས་ཞུ་རྒྱུ་ཡིན། གཞན་
ཡང་དད་ལྡན་སྦྱིན་བདག་ ཁྲིན་ཞོན་གཙོས་རོགས་རམ་གནང་མཁན་ཁུལ་
དཔོན་བློ་བཟང་ཟླ་བ་དང་སློབ་གཙོ་སྐྱིད་དགེ་ལེགས། དད་ལྡན་པ་ཆན་ཐའོ།
ཡུས་པིན། ཞའོ་ཅན། ལི་ཀྲུང་ཧོ། ཀྲང་ཡུས་ཧཱ། ཅང་ལེན་ཐའོ། ཀྲང་
ཡན་ཅིང་། ཝང་གོ་ཁྲེང་། ཞའོ་ཅ། བློ་ལྡན། བསྐལ་བཟང་ཟླ་བ་སོགས་ལ་
ཐུགས་རྗེ་ཆེ་ཞེས་ཞུ་རྒྱུ་ཡིན། རིག་གཞུང་མུ་འབྲེལ་གྱི་དཔེ་ཆ་འདི་ཉིད་སློབ་
དེབ་བྱས་ཏེ་འཆད་ཉན་མཛད་མཁན་གྱི་མཁན་པོ་དང་སྤྲུལ་སྐུ་དང་སློབ་དཔོན་
དགེ་རྒན་རྣམས་ལ་ཚར་རེ་འབུལ་རྒྱུ་ཡིན།



14
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཞུ་དག་སྐབས་སུ་དཔེ་ཆ་ཁ་ཤས་ཤིག་གནའ་རྙིང་གི་མ་དཔེ་རག་བྱུང་
བས་མ་དཔེ་ཁ་ཤས་ཤིག་གཤིབ་བསྡུར་བྱས་ནས་ཞུ་དག་བྱས་པ་ཡིན། ཁ་ཤས་
ཤིག་མ་དཔེ་བྲིས་མ་ཡིན་སྟབས་ཡིག་མཁན་གྱིས་འབྲི་བའི་སྐབས་སུ་རང་རང་གི་
ཕ་སྐད་སྒོ་ནས་བྲིས་པ་ཡིན་སྟབས་ཡིག་ནོར་མངོན་གསལ་དོད་པོ་ཅན་རྣམས་
དག་བཅོས་ཅུང་ཟད་བྱས་པ་ལས་གཞན་སོར་འཇོག་བྱས་ཡོད། དཔེ་ཆ་ཁ་
ཤས་ཤིག་དཔར་ཤིང་ཡིག་འབྲུ་ཟད་ནས་ཤོག་ངོས་རེ་ཙམ་ཚང་མི་འདུག དེ་
དག་ལ་གོར་ཐིག་ནང་དུ་མཆན་གྱི་སྒོ་ནས་མེད་ཚུལ་གསལ་བཤད་བྱས་ཡོད།
དཔེ་ཆ་འདི་དག་ཞིབ་མཇལ་བྱེད་པའི་སྐབས་སུ་གནའ་རྙིང་དཔེ་ཆ་ཁ་ཤས་ཡིག་
ནོར་མང་བ་དང་སྐུང་ཡིག་མང་བ། ཡི་གེ་མི་གསལ་བ་མང་པོ་འདུག་པས་ཞུ་
དག་བྱེད་པའི་སྐབས་སུ་ཀྱི་སུམ་རྟགས་དག་གསུམ་གྱི་འགྲོས་བྱས་ཏེ་བཅོས་གང་
ཐུབབྱས་ཡོད་ཀྱང་ངེད་ཅག་རྣམས་ལ་ཡིད་ཆེས་ཀྱི་དད་པ་དང་ལྷག་བསམ་ཡོད་
པཙམ་ལས་ཡོན་ཚད་ཀྱི་ཤེས་ཡོན་ཞན་པ་དང་། བློ་མིག་གིས་ཚད་མ་ཆོད་པ་
མང་པོ་ཡོད་ངེས་པས་མཁྱེན་ལྡན་གྱི་མཁས་དབང་རྣམས་ཀྱིས་མ་དག་པ་ལ་
དགོངས་འཆར་ལྷུག་པོ་སྩོལ་བར་ཞུ། །
ཆེད་ཞུར་རང་ལུགས་ལྟ་བ་འཛིན་པའི་དགོན་སྡེ་ཁག་དང་བཤད་གྲྭ་ཁག་
སོགས་ཀྱིས་ཐུན་མོང་མ་ཡིན་པའི་མེ་ཏོག་ཕོག་པའི་ལྷ་སྐལ། དཔལ་ལྡན་ས་སྐྱ་
པའི་དྲི་མེད་ཀྱི་ལྟ་བ་རྣམ་དག་ལ་ཕ་རྗེས་བུ་ཡིས་ཟིན་པར་བྱས་ཏེ་ཐོས་བསམ་
སྒོམ་གསུམ་གྱི་ཉམས་ལེན་རྡོ་རུས་ལ་ཐུག་རེ་ཡོང་བར་མཁྱེན་མཁྱེན་མཁྱེན་ཞེས་
བོད་རབ་རྒྱལ་ཆུ་རྟ་ལོའི་ཆུ་སྟོད་ཟླ་བའི་ཚེས་༡༤ཉིན་སྟོན་པས་བདེན་བཞི་ཆོས་
འཁོར་བསྐོར་བའི་གཟའ་སྐར་འཕྲོད་སྦྱོར་ལེགས་པ་ལ་པེ་ཅིན་མཁར་ནས།
དཔལ་ལྡན་ས་སྐྱ་པའི་གྲལ་མཐར་འཛིན་པ། ཡུལ་ཤུལ་ཁུལ་བོད་ཡིག་ཆེད་
སྦྱོང་འཛིན་གྲྭའི་དགེ་རྒན། སྒ་སྐྱེ་དགུ་དོན་འགྲུབ་གླིང་དང་ལྔ་རིག་དར་རྒྱས་
སློབ་གླིང་གི་མཁན་པོ་སྐྱེ་དགུ་བ་ཀུན་དགའ་བཟང་པོས་ཕུལ།། །།



དཀར་ཆག
༄༅ ། ། དབུ་མ་ལ་འཇུག་པའི་རྣམ་བཤད་དེ་ཁོ་ན་
ཉིད་གསལ་བའི་སྒྲོན་མ་ཞེས་བྱ་བ་བཞུགས་སོ། །
རེད་མདའ་བ་གཞོན་ནུ་བློ་གྲོས།
མཆོད་བརྗོད་དང་རྩོམ་པར་དམ་བཅའ་བ། ...........……....….. (1)
བསྟན་འཆོས་ཀྱི་འབྲེལ་བ། .............……..………….....…......... (2)
དེ་བཞིན་གཤེགས་པས་ཆོས་ཀྱི་འཁོར་ལོ་ཇི་ལྟར་བསྐོར་བ།.....…... (2)
གསུང་རབ་དེ་ཉིད་སྡུད་པར་བྱེད་པ་རྣམས་ཀྱིས་ཇི་ལྟར་བསྡུས་པའི་ཚུལ།
•................... （12）
ཤིང་རྟ་ཆེན་པོ་རྣམས་ཀྱིས་ཇི་ལྟར་བཀྲལ་བའི་ཚུལ། ..….…..…... (18)
བསྟན་བཅོས་དབུ་མ་ལ་འཇུག་པ་འདིའི་བསྡུས་པའི་དོན། ...………. (30)
རྩོམ་པའི་བྱ་བ་ལ་འཇུག་པའི་ཡན་ལག ….… ...…..……….(31)
འཇུག་བྱ་བསྟན་བཅོས་ཀྱི་རང་བཞིན། ............…..…...
རྒྱུའི་གནས་སྐབས་ཀྱི་ས་བཅུ།…….………………….…………..
སེམས་བསྐྱེད་པ་དང་པོ་ས་རབ་ཏུ་དགའ་བ། ….……………….…….
• (42）
སེམས་བསྐྱེད་པ་གཉིས་པ་དྲི་མ་མེད་པ། ..…….……………….…….
སེམས་བསྐྱེད་པ་གསུམ་པ་འོད་བྱེད་པ། ...………………..
སེམས་བསྐྱེད་པ་བཞི་པ་འོད་འཕྲོ་བའི་མིང་ཅན།............
•. (41)
(41)
(58）
(65）
（72）



དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སེམས་བསྐྱེད་པ་ལྔ་པ་སྦྱང་དཀའ་བའི་མིང་ཅན།.…………………. (73)
སེམས་བསྐྱེད་པ་དྲུག་པ་མངོན་དུ་གྱུར་པའི་མིང་ཅན། ... (74)
སེམས་བསྐྱེད་པ་བདུན་པ་རིང་དུ་སོང་བ། .………………… (258)
སེམས་བསྐྱེད་པ་བརྒྱད་པ་མི་གཡོ་བ། .....…….…..…. (260)
སེམས་བསྐྱེད་པ་དགུ་པ་ལེགས་པའི་བློ་གྲོས། .………. (263)
སེམས་བསྐྱེད་པ་བཅུ་པ་ཆོས་ཀྱི་སྤྲིན། .………………………………… (263)
ས་བཅུ་པོ་རྣམས་སུ་ཐོབ་པའི་ཡོན་ཏན།.
(265)
འབྲས་བུ་སངས་རྒྱས་ཀྱི་ས་ཡོན་ཏན་དང་བཅས་པ་བསྟོད་པ། ..…… (268)
བྱ་བ་མཐར་ཕྱིན་པའི་ཡན་ལག།...
.....…….…….(295)
，，
，
，
，
，
，
༄༅ ། ། དབུ་མ་ལ་འཇུག་པའི་དཀྱུས་ཀྱི་ས་བཅད་པ་དང་གཞུང་
སོ་སོའི་དཀའ་བའི་གནས་ལ་དཔྱད་པ་ལྟ་བ་ངན་
སེལ་ཞེས་བྱ་བ་བཞུགས་སོ། །
ཀུན་མཁྱེན་གོ་རམ་བསོད་ནམས་སེང་གེ།
དབུ་མ་ལ་འཇུག་པ་བརྩམས་པའི་དམ་བཅའ་བ། ..………………
མཚན་གྱི་དོན། .. … ……… ……
འགྱུར་ཕྱག .………….....…………..….………………………………………
གཞུང་གི་དོན། .....…….......…....….…...
མཆོད་བརྗོད། .....
....…....…...
འཇུག་བྱ་གཞུང་གི་དོན་ཉིད་བཤད་པ།..……………………………………
རྒྱུ་བྱང་ཆུབ་སེམས་དཔའི་ས། ..………………………… …
(303)
(304)
（305)
(305）
(305)
(321)
(321)



དཀར་ཆག
ཐབས་ཤེས་ཟུང་འཇུག་སྒོ་ནས་སྤྱིའི་ངོ་བོ་བསྟན་པ།..…………. (322)
ཕར་ཕྱིན་ལྷག་པའི་སྒོ་ནས་སོ་སོའི་ངོ་བོ་བཤད་པ། ...………..... (322)
ས་དང་པོ་རབ་ཏུ་དགའ་བ།….…………………………………………... (322)
སེམས་བསྐྱེད་གཉིས་པ་དྲི་མ་མེད་པ། ..…………… ……. (347)
སེམས་བསྐྱེད་གསུམ་པ་འོད་བྱེད་པ། ། .............. (351)
སེམས་བསྐྱེད་པ་བཞི་པ་འོད་འཕྲོ་བ། …..……...….…... (355)
སེམས་བསྐྱེད་པ་ལྔ་པ་སྦྱང་དཀའ་བ། །
(355)
སེམས་བསྐྱེད་པ་དྲུག་པ་མངོན་དུ་གྱུར་པ། . .. (356)
སེམས་བསྐྱེད་པ་བདུན་པ་རིང་དུ་སོང་བ། ...…………….. (479)
སེམས་བསྐྱེད་པ་བརྒྱད་པ་མི་གཡོ་བ། ། .……...…......…. （480)
སེམས་བསྐྱེད་པ་དགུ་པ་ལེགས་པའི་བློ་གྲོས། ། ... . (487)
སེམས་བསྐྱེད་པ་བཅུ་པ་ཆོས་ཀྱི་སྤྲིན། ། . .............. (487)
རྣམ་གྲངས་ལྷག་པའི་སྒོ་ནས་སའི་ཡོན་ཏན་བསྟན་པ། ..………….... (488）
འབྲས་བུ་སངས་རྒྱས་ཀྱི་ས། .…..………….………… ...……...... （489）
གཞུང་དོན་རྫོགས་པའི་བྱ་བ་བསྟན་པ།.…………………………………. (510)



༄༅ ། ། དབུ་མ་ལ་འཇུག་པའི་རྣམ་བཤད་དེ་ཁོ་ན་ཉིད་
གསལ་བའི་སྒྲོན་མ་ཞེས་བྱ་བ་བཞུགས་སོ། །
རེད་མདའ་བ་གཞོན་ནུ་བློ་གྲོས།
མཆོད་བརྗོད་དང་རྩོམ་པར་དམ་བཅའ་བ།
ཕྱོགས་བཅུའི་རྒྱལ་བ་སྲས་དང་བཅས་པ་ཐམས་ཅད་ལ་ ཕྱག་འཚལ་
ལོ། ། ཡེ་ཤེས་ལུས་གྲིམས་ཏིང་འཛིན་སྟོབས་ཀྱིས་རྩེན། ། ཉོན་མོངས་གཡུལ་
ངོ་ཟློག་པའི་དགྲ་ཐབས་མཁས། ། བྱམས་སོགས་ཚད་མེད་བཞི་ཡི་དཔུང་
ཚོགས་ཅན། ། མཐུ་ཆེན་དཔའ་བོ་དེ་ལ་ཕྱག་འཚལ་ལོ། ། སྐལ་ལྡན་ཤིང་རྟའི་
ཆུ་ཀླུང་མིན་ཡང་འགྲོ་བའི་དྲི་མ་དག་བྱེད་ཆུ། ། ཙནྡན་གྱིས་བསྒོས་སེར་བུ་
མིན་ཡང་འགྲོ་བའི་ཡིད་ཀྱི་གདུང་བ་སེལ། ། གཟི་ལྡན་ནམ་མཁའི་ནོར་བུ་མིན་
ཡང་འགྲོ་བའི་མུན་སེལ་སྣང་བྱེད་མཆོག ། ཐུབ་པའི་བསྟན་དང་བསྟན་
འཛིན་ཚོགས་རྣམས་སྐྱེ་རྒུའི་གཙུག་ན་རྒྱལ་གྱུར་ཅིག ། མཐའ་གཉིས་སྤངས་
པའི་ཆུ་གཏེར་འཇིངས་ལ་གནས། ། བྱང་ཆུབ་ཡན་ལག་བདུན་གྱི་གདེངས་
ཀས་བརྗིད། ། གསུང་རབ་རིན་ཆེན་གླིང་ལ་དབང་བསྒྱུར་བ། ། ཀླུ་སྒྲུབ་ཀླུ་ཡི་
དབང་པོས་བདག་སྐྱོངས་ཤིག ། དེ་ཡི་གཞུང་ལུགས་རབ་དཀར་ཀུན་དའི་
ཚལ། ། གང་གི་བློ་གྲོས་ཟེར་གྱིས་རྣམ་འབྱེད་ཅིང་། ། ཐུབ་བསྟན་གླིང་བཞི་
གསལ་བའི་འོད་དཀར་ཅན། ། དཔལ་ལྡན་ཟླ་བའི་ཞབས་ལའང་གུས་བཏུད་



2 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནས། ། གང་ཞིག་རྟོགས་ན་མཐར་ལྟ་རྡོ་རྗེའི་རི། ། ཉི་མའི་ཟེར་གྱིས་རྩྭ་རྩེའི་
ཟིལ་པ་ལ། ། རེག་པ་ཇི་བཞིན་འཇིག་འགྱུར་དབུ་མའི་ལམ། ། རྟོག་གེའི་རླུང་
གིས་མ་བསྐྱོད་འདིར་བཤད་བྱ། ། ལྷ་དང་ལྷ་དབང་ལྷ་མིན་མིའམ་ཅི། ། གྲུབ་
པ་ལག་འགྲོ་གདེངས་ཅན་དབང་ལ་སོགས། ། གོའུ་ཏ་མའི་བསྟན་ལ་གང་དད་
པའི། ། སྐལ་ལྡན་དེ་དག་དང་བའི་ཡིད་ཀྱིས་ཉོན། ། འདི་ཟབ་པ་དང་རྒྱ་ཆེ་
བའི་ཚུལ་བླ་ན་མེད་པ་གསལ་བར་བྱེད་པ་དབུ་མ་ལ་འཇུག་པའི་བསྟན་འཆོས་
ནི་གང་བཤད་པར་བྱ་བའི་ཆོས་ཡིན་ནོ། ། འདིར་བསྟན་འཆོས་ཀྱི་འབྲེལ་
བ་ནི་ཅི། བརྗོད་པར་བྱ་བ་ནི་གང་། དགོས་པ་ཅིའི་ཕྱིར་བརྩམས་ཞེ་ན། དེ་
ལ་རེ་ཞིག་བསྟན་འཆོས་ཀྱི་འབྲེལ་བ་ནི། དེ་བཞིན་གཤེགས་པས་ཆོས་ཀྱི་
འཁོར་ལོ་ཇི་ལྟར་བསྐོར་བའི་ཚུལ་དང་། སྡུད་པར་བྱེད་པ་རྣམས་ཀྱིས་ཇི་ལྟར་
བསྡུས་པའི་ཚུལ་དང༌། དགོངས་འགྲེལ་མཁན་པོ་རྣམས་ཀྱིས་ཇི་ལྟར་བཀྲལ་
བའི་ཚུལ་གསུམ་གྱིས་རིག་པར་བྱའོ། །
དེ་ལ་དང་པོ་དེ་བཞིན་གཤེགས་པས་ཆོས་ཀྱི་འཁོར་ལོ་ཇི་ལྟར་
བསྐོར་བ་ནི། དེ་བཞིན་གཤེགས་པས་འཇིག་རྟེན་སྐྱེ་བ་དང་། འགག་པ་
དང་། རྟག་པ་དང་། ཆད་པ་དང་། གཅིག་དང་། ཐ་དད་ལ་སོགས་པ་
སྤྲོས་པའི་ཚོགས་མཐའ་དག་ལ་མངོན་པར་ཞེན་པ། མ་རིག་པའི་མུན་པ་
མཐུག་པོས་སྨག་ཏུ་གྱུར་པ། འཁོར་བའི་འབྲོག་དགོན་པ་ཉམ་ང་བར་ཡུན་
རིང་པོ་ནས་ཆུད་པ། ཡང་དག་པའི་ལམ་སྟོར་བ། སྐྱེ་བ་དང་། རྒ་བ་དང་།
ན་བ་དང༌། འཆི་བའི་སྡུག་བསྔལ་མི་བཟད་པ་གཅན་གཟན་དང་། སྦྲུལ་
གདུག་པ་ལྟ་བུས་ཤིན་ཏུ་གཙེས་པར་གྱུར་ཏེ། ཉམ་ཐག་པའི་སྨྲེ་སྔགས་སྙིང་རྗེ་
རྗེ་ལྟར་རྒྱུན་དུ་སྒྲོགས་པ་དག་ལ་ཤིན་ཏུ་ཕུལ་དུ་བྱུང་ཞིང་བླ་ན་མེད་པའི་ཐུགས་
རྗེ་ཆེན་པོས་ཡང་དག་པར་གཟིགས་ནས། མཐའ་དག་སྒྲོལ་བར་འདོད་པའི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 3
མཚན་ཉིད་ཅན་གྱི་བྱང་ཆུབ་ཀྱི་ཐུགས་མངོན་དུ་མཛད་དེ། བསྐལ་པ་བྱེ་བ་
ཁྲག་ཁྲིག་དུ་མར་བསོད་ནམས་དང་ཡེ་ཤེས་ཀྱི་ཚོགས་ཀྱི་ཁུར་ཆེན་པོ་བཞེས་ནས།
ཤེས་རབ་ཀྱི་ཕ་རོལ་ཏུ་ཕྱིན་པའི་རྒྱ་མཚོ་བསྲུབས་པ་ལས། རང་དང་གཞན་གྱི་
དགོས་འདོད་མ་ལུས་པ་སྩོལ་བ། ཐར་པ་བླ་ན་མེད་པ་རིན་པོ་ཆེ་དབང་གི་རྒྱལ་
པོ་ལྟ་བུའི་གོ་འཕང་མཆོག་ཏུ་གྱུར་པ་བརྙེས་ཏེ། གདུལ་བྱ་རྣམས་ཀྱི་ཁམས་
དང་། བསམ་པ་དང་། བག་ལ་ཉལ་ཇི་ལྟ་བ་བཞིན་དུ་ཆོས་ཀྱི་འཁོར་ལོ་བླ་ན་
མེད་པ་བསྐོར་བར་མཛད་དེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་
བ་དེའང་། བརྗོད་བྱ་བསླབ་པ་གསུམ་གྱི་བྱེ་བྲག་ལས་ནི་སྡེ་སྣོད་རིན་པོ་ཆེ་
གསུམ་དུ་འགྱུར་རོ། ། རྗོད་བྱེད་ཀྱི་བྱེ་བྲག་ལས་ནི་གསུང་རབ་ཡན་ལག་བཅུ་
གཉིས་སུ་འགྱུར་རོ། ། མི་མཐུན་ཕྱོགས་ཀྱི་གཉེན་པོའི་བྱེ་བྲག་ལས་ནི་ཆོས་ཀྱི་
ཕུང་པོ་བརྒྱད་ཁྲི་བཞི་སྟོང་དུ་འགྱུར་ཏེ། འདི་ལྟར། འདོད་ཆགས་ལ་སྤྱོད་
པའི་གང་ཟག་ཉི་ཁྲི་ཆིག་སྟོང་། དེ་བཞིན་དུ་ཞེ་སྡང་ལ་སྤྱོད་པ་དང་། གཏི་
མུག་ལ་སྤྱོད་པ་དང་། ཆ་མཉམ་པ་ལ་སྤྱོད་པའི་གང་ཟག་ཀྱང་དེ་སྙེད་རེ་ཡོད་
པས། དེ་དག་གི་ཕྱིར་དུ་ཆོས་ཀྱི་ཕུང་པོའང་དེ་སྙེད་གསུངས་སོ་ཞེས་འཕགས་
པ་ཀླུ་སྒྲུབ་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ཐབས་ཀྱི་ལེའུའི་འགྲེལ་པར་
བཤད་དོ་ཞེས་རྒྱའི་མཁན་པོ་ཟེར་རོ། ། དུས་ཀྱི་བྱེ་བྲག་ལས་ནི་ཆོས་ཀྱི་འཁོར་
ལོ་རྣམ་པ་གསུམ་སྟེ། འདི་ལྟར། བདེན་པ་བཞིའི་ཆོས་ཀྱི་འཁོར་ལོ་དང་།
མཚན་ཉིད་མེད་པའི་ཆོས་ཀྱི་འཁོར་ལོ་དང་། ལེགས་པར་རྣམ་པར་ཕྱེ་བ་དང་
ལྡན་པའི་ཆོས་ཀྱི་འཁོར་ལོའོ། ། །
དང་པོ་ནི། ཝཱ་ར་ཎ་སི་དྲང་སྲོང་རྒྱུ་བ་རི་དྭགས་ཀྱི་ནགས་སུ་ཉན་ཐོས་
ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་བདེན་པ་བཞི་ལས་བརྩམས་ཏེ་
བསྟན་པ་གང་ཡིན་པའོ། །



་
4
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཉིས་པ་ནི། བྱ་རྒོད་ཕུང་པོའི་རི་ལ་སོགས་པར་ཐེག་པ་ཆེན་པོ་ལ་ཡང་
དག་པར་ཞུགས་པ་རྣམས་ལ་དོན་དམ་པའི་བདེན་པ་སྟོང་པ་ཉིད་ལས་བརྩམས་
ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པ་བསྟན་པ་གང་ཡིན་པའོ། །
གསུམ་པ་ནི། པད་མའི་སྙིང་པོ་ཅན་ལ་སོགས་པ་ཞིང་ཡོངས་སུ་དག་པ་
དང། མ་དག་པ་རྣམས་སུ་ཐེག་པ་ཐམས་ཅད་ལ་ཡང་དག་པར་གཞོལ་བ་
རྣམས་ལ་ངོ་བོ་ཉིད་མེད་པ་རྣམ་པ་གསུམ་ལས་བརྩམས་ནས་འཕགས་པ་
དགོངས་པ་ངེས་པར་འགྲེལ་བ་ལ་སོགས་པ་བསྟན་པ་གང་ཡིན་པའོ། ། །
འདིར་ཆོས་ཀྱི་འཁོར་ལོའི་ངོ་བོ་ནི་གང་། ཅིའི་ཕྱིར་འཁོར་ལོ་ཞེས་བྱ་ཞེ་
ན། ཆོས་ཀྱི་འཁོར་ལོའི་རང་བཞིན་ནི་གཉིས་ཏེ། བསྟན་པའི་ཆོས་དང་།
རྟོགས་པའི་ཆོས་སོ། ། དང་པོ་ནི། གསུང་རབ་ཡན་ལག་བཅུ་གཉིས་རྣམས་
སོ། ། གཉིས་པ་ནི། མཐོང་ལམ་ལ་སོགས་པ་འཕགས་པའི་ལམ་རྣམས་
སོ། ། འཁོར་ལོ་དང་ཆོས་མཐུན་པའི་ཕྱིར་ཆོས་ཀྱི་འཁོར་ལོ་ཞེས་བྱ་སྟེ། འདི་
ལྟར། འཁོར་ལོས་མི་མཐུན་པའི་ཕྱོགས་འཇོམས་པར་བྱེད་པ་དང་། ཡུལ་
གཞན་ནས་གཞན་དུ་འཕོ་བ་ལྟར། བསྟན་པ་དང་རྟོགས་པའི་བདག་ཉིད་ཀྱི་
ཆོསརྣམ་པ་འདི་གཉིས་ཀྱང་འདོད་ཆགས་ལ་སོགས་པ་མི་མཐུན་པའི་ཕྱོགས་
འཇོམས་པར་བྱེད་པ་དང་། གདུལ་བྱའི་རྒྱུད་ལ་རིམ་གྱིས་འཕོ་བའི་ཕྱིར་
རོ། ། ཇི་ལྟར་འཕོ་བར་འགྱུར་ཞེ་ན། བཅོམ་ལྡན་འདས་ཀྱིས་བསྟན་པའི་
ཆོས་ཀྱི་འཁོར་ལོ་བསྐོར་བ་ལས། ཀུན་ཤེས་ཀོའུ་ཌི་ནྱ་ལ་སོགས་པས་དེ་ཚུལ་
བཞིན་བསྒྲུབས་པས་རྟོགས་པའི་ཆོས་ཀྱི་འཁོར་ལོ་སྐྱེ་ལ། དེ་དག་གིས་ཀྱང་
གདུལབྱ་གཞན་ལ་དེ་བསྟན་པ་ལས་དེ་ལྟར་རྟོགས་པ་སྐྱེ་བར་འགྱུར་བའི་ཚུལ་
གྱིས་སོ། །
ཆོས་ཀྱི་འཁོར་ལོ་གསུམ་པོ་འདི་དག་དུས་ནམ་གྱི་ཚེ་གསུངས་ཞེ་ན།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
5
བཙུན་པ་ཡང་དག་བདེན་ན་རེ། འཁོར་ལོ་དང་པོ་ནི་མངོན་པར་རྫོགས་པར་
སངས་རྒྱས་པའི་ལོ་ཉིད་ཀྱི་ཚེ་གསུངས་ལ། གཉིས་པ་ནི་སངས་རྒྱས་ནས་ལོ་
བདུན་ལོན་པ་ནའོ། ། གསུམ་པ་ནི་སངས་རྒྱས་ནས་ལོ་སུམ་ཅུ་རྩ་བདུན་ལོན་
པ་ན་གསུངས་སོ་ཞེས་ཟེར་རོ། ། གཞན་དག་ན་རེ། གསུམ་པོ་དེ་དག་ཀྱང་
ཐོག་མ་དང། བར་དང་། ཐ་མར་གསུངས་པ་ཙམ་དུ་མངོན་གྱི་ལོ་དང་། ཟླ་
བདང་། དུས་ཚིགས་ཀྱི་བྱེ་བྲག་འདི་ཙམ་ཞེས་བྱ་བ་ནི་ངེས་པར་མི་ཤེས་སོ་
ཞེས་ཟེར་རོ། ། མཚན་ཉིད་མེད་པའི་ཆོས་ཀྱི་འཁོར་ལོ་དུས་གཉིས་པར་བསྐོར་
བར་གང་གིས་ཤེས་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་ལས། དེའི་ཚེ་ལྷའི་
བུ་བརྒྱ་སྟོང་ཚད་མེད་པ་རྣམས་ནམ་མཁའ་ལ་མེ་ཏོག་གཏོར་ནས། སྐད་
མཐུན་པར་འདི་སྐད་དུ། ཀྱེ་བདག་ཅག་ལ་སོགས་པས་ནི། དེང་འཛམ་བུའི་
གླིང་དུ་བཅོམ་ལྡན་འདས་ཀྱིས་ཤིན་ཏུ་གྱ་ནོམ་པའི་ཆོས་ཀྱི་འཁོར་ལོ་གཉིས་པ་
བསྐོར་བར་མཐོང་ཞེས་སྨྲས་སོ། ། ཞེས་གསུངས་པ་ལས་ཤེས་སོ། །
འཁོར་ལོ་གསུམ་པོ་འདི་དག་ལས་བདེན་པ་བཞིའི་ཆོས་ཀྱི་འཁོར་ལོ་ནི་
ཉན་ཐོས་ཀྱི་སྡེ་སྣོད་དེ། ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་
ཀྱིདབང་དུ་བྱས་པའི་ཕྱིར་རོ། ། མཚན་ཉིད་མེད་པའི་ཆོས་ཀྱི་འཁོར་ལོ་ནི་
ཐེག་པ་ཆེན་པོའི་སྡེ་སྣོད་དེ། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་
ཀྱི་དབང་དུ་བྱས་པའི་ཕྱིར་རོ། ། ལེགས་པར་རབ་ཏུ་ཕྱེ་བའི་ཆོས་ཀྱི་འཁོར་ལོ་
ནི་ཐེག་པ་ཆེ་ཆུང་གཉིས་ཀའི་ཐུན་མོང་བ་ཡིན་ཏེ། ཐེག་པ་ཐམས་ཅད་ལ་ཡང་
དག་པར་ཞུགས་པ་རྣམས་ཀྱི་དབང་དུ་བྱས་པའི་ཕྱིར་རོ། །
གསུམ་པོ་འདི་དག་ལས་དྲང་བའི་དོན་ནི་གང་། ངེས་པའི་དོན་ནི་གང་
ཞེ་ན། དེ་ལ་སྡེ་པ་དག་ནི་ ཐ་མ་གཉིས་ཆོས་ཀྱི་འཁོར་ལོར་མི་འདོད་ལ།
བདེན་པ་བཞིའི་ཆོས་ཀྱི་འཁོར་ལོ་ཉིད་ལན་གསུམ་དུ་བཟླས་ཤིང་རྣམ་པ་བཅུ་



6 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཉིས་སུ་བསྐོར་བར་འདོད་དོ། ། ཅི་ལྟར་ན་ལན་གསུམ་དུ་བཟླས་པ་ཡིན་ཞེ་
ན། འདི་ནི་སྡུག་བསྔལ་འཕགས་པའི་བདེན་པའོ་ཞེས་པ་ནས། འདི་ནི་ལམ་
འཕགས་པའི་བདེན་པའོ་ཞེས་པའི་བར་ནི་བདེན་པ་བཞིའི་ངོ་བོ་ལ་བཟླས་པ་སྟེ་
དང་པོའོ། ། དེའི་འོག་ཏུ། འདི་ནི་སྡུག་བསྔལ་འཕགས་པའི་བདེན་པ་སྟེ་
ཡོངས་སུ་ཤེས་པར་བྱའོ་ཞེས་པ་ནས། འདི་ནི་ལམ་འཕགས་པའི་བདེན་པ་སྟེ་
བསྒོམ་པར་བྱའོ་ཞེས་པའི་བར་ནི་བདེན་པ་བཞིའི་བྱ་བ་ལ་བཟླས་པ་སྟེ་གཉིས་
པའོ། ། དེའི་འོག་ཏུ། འདི་ནི་སྡུག་བསྔལ་འཕགས་པའི་བདེན་པ་སྟེ་ཡོངས་
སུ་ཤེས་སོ་ཞེས་པ་ནས། འདི་ནི་ལམ་འཕགས་པའི་བདེན་པ་སྟེ་བསྒོམས་སོ་
ཞེས་པའི་བར་ནི་བདེན་པ་བཞི་ལ་མཐར་ཕྱིན་པར་བཟླས་པ་སྟེ་གསུམ་པའོ། །
དེ་དག་ཀྱང་གོ་རིམ་བཞིན་དུ་མཐོང་བ་དང་། སྒོམ་པ་དང་། མི་སློབ་པའི་
ལམ་གསུམ་གྱི་དབང་དུ་བྱས་པ་ཡིན་ནོ། ། གསུམ་པོ་དེ་དག་རེ་རེ་ལའང་མིག་
དང་། ཤེས་པ་དང་། བློ་དང་། རིག་པ་སྐྱེའོ་ཞེས་འབྱུང་སྟེ། དེ་ལ་ཐོག་མ་
ཉིད་དུ་བདེན་པ་རྣམས་ལ་འཕགས་པའི་ཡེ་ཤེས་དྲི་མ་མེད་པ་སྐྱེས་པ་ནི་མིག་
གོ ། དེ་ཉིད་དུས་གསུམ་གྱི་བྱེ་བྲག་ལས་ཤེས་པ་ལ་སོགས་པ་རྣམ་པ་གསུམ་དུ་
འགྱུར་རོ། ། ཡང་ན། ཆོས་བཟོད་དང༌། ཆོས་ཤེས་དང་། རྗེས་བཟོད་
དང་། རྗེས་ཤེས་བཞི་དང་གོ་རིམ་བཞིན་དུ་སྦྱར་རོ། ། ཅི་ལྟར་ན་རྣམ་པ་བཅུ་
གཉིས་སུ་བསྐོར་ཞེ་ན། བདེན་པ་བཞི་པོ་རེ་རེ་ལའང་ངོ་བོ་དང་། བྱ་བ་དང༌།
མཐར་ཕྱིན་པར་བཟླས་པ་གསུམ་གསུམ་དུ་བསྐོར་བའི་ཕྱིར་རོ། ། དེ་ལ་ཕལ་
ཆེན་པའི་སྡེ་པ་ལ་སོགས་པ་ཁ་ཅིག་ནི། དེ་བཞིན་གཤེགས་པའི་གསུང་ཐམས་
ཅདནི་ངེས་པའི་དོན་ཡིན་ནོ་ཞེས་ཟེར་རོ། ། ཐམས་ཅད་ཡོད་པར་སྨྲ་བ་ལ་
སོགས་པ་རྣམས་ནི། དེ་བཞིན་གཤེགས་པའི་གསུང་ལ་དྲང་བའི་དོན་དང་ངེས་
པའི་དོན་གཉིས་ཀ་ཡོད་དོ་ཞེས་ཟེར་རོ། ། ཐེག་པ་ཆེན་པོའི་སློབ་དཔོན་དག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། ༢ །
ནི་མི་མཐུན་ཏེ། འདི་ལྟར་འཕགས་པ་ཀླུ་སྒྲུབ་ཀྱི་རྗེས་སུ་འབྲང་བ་དག་ནི།
མདོ་སྡེ་གང་སྟོང་པ་ཉིད་མཁྱུད་ཅིང་ཀུན་རྫོབ་ཀྱི་བདེན་པ་གཙོ་བོར་སྟོན་པ་དེ་
དག་ནི་དྲང་བའི་དོན་ཡིན་ལ། མདོ་སྡེ་གང་སྟོང་པ་ཉིད་དོན་དམ་པའི་བདེན་
པགཙོ་བོར་སྟོན་པ་དེ་དག་ནི་ངེས་པའི་དོན་གྱི་མདོ་སྡེ་ཡིན་ནོ། ། དེའི་ཕྱིར་
འཁོར་ལོ་དང་པོར་ནི་གཟུགས་ལ་སོགས་པའི་ཕུང་པོ་དང་། ཁམས་དང་། སྐྱེ་
མཆེད་རྣམས་རྣམ་པར་བཞག་ལ། ཐ་མར་ཡང་ཡང་དག་པ་མ་ཡིན་པའི་ཀུན་
ཏུ་རྟོག་པ་ཡོད་པར་བསྟན་པའི་ཕྱིར་དྲང་བའི་དོན་ཡིན་ལ། བར་པར་ནི་སྟོང་
པ་ཉིད་ཀྱི་རྣམ་པ་གསལ་པོར་བསྟན་པའི་ཕྱིར་ངེས་པའི་དོན་ཡིན་པར་བཞེད་
དོ། ། འཕགས་པ་ཐོགས་མེད་ཀྱི་རྗེས་སུ་འབྲང་བ་དག་ནི། འཕགས་པ་
དགོངས་པ་ངེས་པར་འགྲེལ་པའི་རྗེས་སུ་འབྲངས་ནས། བཀའ་དང་པོ་ནི་སྟོང་
པ་ཉིད་མཁྱུད་ནས་ཡོད་པའི་རྣམ་པ་སྟོན་པ་དང་། གཉིས་པར་ཡང་ཡོད་པ་
ཉིད་མཁྱུད་ནས་སྟོང་པ་ཉིད་ཀྱི་རྣམ་པ་སྟོན་པའི་ཕྱིར་ངེས་པའི་དོན་མ་ཡིན་ལ།
ཐམར་ནི་རང་བཞིན་གསུམ་གྱི་སྒོ་ནས་ཡོད་པ་དང་མེད་པ་ལེགས་པར་ཕྱེ་ནས་
སྒྲོ་འདོགས་པ་དང་། སྐུར་བ་འདེབས་པའི་མཐའ་གཉིས་ཀ་སྤངས་པའི་ཕྱིར་
ངེས་པའི་དོན་ཡིན་པར་བཞེད་དོ། ། དེ་ལྟར་ཡང་འཕགས་པ་དགོངས་པ་ངེས་
པར་འགྲེལ་པ་ལས། བཅོམ་ལྡན་འདས་ཀྱིས་དང་པོར་ཡུལ་ཝཱ་ར་ཎ་སི་དྲང་
སྲོང་ལྷུང་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་
པ་རྣམས་ལ། འཕགས་པའི་བདེན་པ་བཞི་བསྟན་པའི་རྣམ་པས་ཆོས་ཀྱི་འཁོར་
ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པའམ། མིར་གྱུར་པ་སུས་ཀྱང་ཆོས་
དང་མཐུན་པར་འཇིག་རྟེན་དུ་མ་བསྐོར་བ་ཞིག་རབ་ཏུ་བསྐོར་ཏེ། བཅོམ་
ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེའང་བླ་ན་མཆིས་པ། སྐབས་
མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས་ལ།



S དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས།
སྐྱེ་བ་མ་མཆིས་པ་དང་། འགག་པ་མ་མཆིས་པ་དང་། གཟོད་མ་ནས་ཞི་བ་
དང། རང་བཞིན་གྱིས་མྱ་ངན་ལས་འདས་པ་ཉིད་ལས་བརྩམས་ནས་ཐེག་པ་
ཆེན་པོ་ལ་ཡང་དག་པར་ཞུགས་པ་རྣམས་ལ། སྟོང་པ་ཉིད་སྨོས་པའི་རྣམ་པས་
ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་
ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེའང་བླ་ན་མཆིས་པ། སྐབས་
མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས་ཀྱི།
བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ལས་བརྩམས།
སྐྱེ་བ་མ་མཆིས་པ་དང་། འགག་པ་མ་མཆིས་པ་དང་། གཟོད་མ་ནས་ཞི་བ་
དང་། རང་བཞིན་གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་
ནས་ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་ལ། ལེགས་པར་
རྣམ་པར་ཕྱེ་བ་དང་ལྡན་པའི་ཤིན་ཏུ་ངོ་མཚར་རྨད་དུ་བྱུང་བའི་ཆོས་ཀྱི་འཁོར་
ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་
འདིནི་བླ་ན་མ་མཆིས་པ། སྐབས་མ་མཆིས་པ། ངེས་པའི་དོན་ལགས་ཏེ།
རྩོད་པའི་གཞིའི་གནས་སུ་གྱུར་པ་མ་ལགས་སོ། ། ཞེས་གསུངས་སོ། ། འདིའི་
བསྡུས་པའི་དོན་ནི་གཉིས་ཀྱིས་རིག་པར་བྱ་སྟེ། འདི་ལྟར། བཤད་བྱའི་ཆོས་
ཀྱི་འཁོར་ལོ་དང་། འཆད་བྱེད་ཀྱི་ཆོས་ཀྱི་འཁོར་ལོ་གཉིས་སོ། །
དང་པོ་ལའང་། བདེན་པ་བཞིའི་འཁོར་ལོ་དང་། མཚན་ཉིད་མེད་
པའི་འཁོར་ལོ་གཉིས་སོ། ། དང་པོ་ལའང་། ཆོས་ཀྱི་འཁོར་ལོ་ཡང་དག་པར་
བསྟན་པ་དང་། དེ་ཉིད་དམན་པར་བསྟན་པའོ། ། དང་པོ་ལའང་། སྟོན་པ་
གང་གིས། དུས་ནམ་གྱི་ཚེ། གནས་གང་དུ། གདུལ་བྱ་གང་ལ། བརྗོད་བྱ་
གང་ལས་བརྩམས་ཏེ། ཆོས་ཀྱི་འཁོར་ལོ་གང་བསྐོར་བ་རྣམས་ཀྱིས་ཤེས་པར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 9
བྱའོ། ། དེ་ལ་དང་པོ་ནི། བཅོམ་ལྡན་འདས་ཀྱིས་ཞེས་པའོ། ། གཉིས་པ་ནི།
དང་པོར་ཞེས་པའོ། ། གསུམ་པ་ནི། ཡུལ་ཝཱ་ར་ཎ་སི་ཞེས་པའོ། ། བཞི་པ་ནི།
ཉན་ཐོས་ཀྱི་ཐེག་པ་ལ་ཞེས་སོ། ། ལྔ་པ་ནི། འཕགས་པའི་བདེན་པ་ཞེས་
སོ། ། དྲུག་པ་ནི། ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ་ཞེས་སོགས་
སོ། ། གཉིས་པ་ཆོས་འཁོར་དེ་ཉིད་དམན་པར་བསྟན་པ་ནི། བཅོམ་ལྡན་
འདས་ཀྱིས་ཆོས་ཀྱི་འཁོར་ལོ་བསྐོར་བ་དེའང་ཞེས་སོགས་སོ། ། དེ་ལ་བླ་ན་
མཆིས་པ་ཞེས་པ་ནི་འཁོར་ལོ་ཐ་མ་གཉིས་གོང་ན་ཡོད་པའི་ཕྱིར་རོ། ། དེ་ཉིད་
ཀྱི་ཕྱིར་སྐབས་ཡོད་པའོ། ། དྲང་བའི་དོན་ཅེས་པ་ནི་སྒྲ་ཇི་བཞིན་པ་མ་ཡིན་
པའི་ཕྱིར་རོ། ། འདི་ཉིད་ཀྱིས་ན་རྩོད་པའི་གཞིའི་གནས་སོ། ། །
གཉིས་པ་མཚན་ཉིད་མེད་པའི་ཆོས་ཀྱི་འཁོར་ལོ་ལའང་། ཆོས་ཀྱི་
འཁོར་ལོ་ཡང་དག་པར་བསྟན་པ་དང་། དེ་ཉིད་ངེས་པའི་དོན་མ་ཡིན་པར་
བསྟན་པའོ། ། དང་པོ་ལའང་སྔ་མ་ལྟར་དྲུག་ལས། སྟོན་པ་གང་གིས་ཞེ་ན།
བཅོམ་ལྡས་འདས་ཀྱིས་ཞེས་སོ། ། དུས་ན་བདེན་བཞིའི་ཆོས་འཁོར་བསྐོར་བ་
དེའི་འོག་ཏུའོ། ། གནས་ནི་བྱ་རྒོད་ཕུང་པོའི་རི་ལ་སོགས་པར་རོ། ། བརྗོད་
བྱ་གང་ལས་བརྩམས་ཞེ་ན། ཆོས་རྣམས་ཀྱི་ངོ་བོ་ཉིད་མ་མཆིས་པ་ལས་
བརྩམས་ཞེས་སོགས་སོ། ། གདུལ་བྱ་གང་ལ་ན། ཐེག་པ་ཆེན་པོ་ལ་ཞེས་
སོགས་སོ། ། ཆོས་ཀྱི་འཁོར་ལོ་ནི། ཆེས་ངོ་མཚར་རྨད་དུ་བྱུང་བའི་ཞེས་
སོགས་སོ། ། གཉིས་པ་དེ་དོན་དམ་མ་ཡིན་པར་བསྟན་པ་ནི། བཅོམ་ལྡན་
འདས་ཀྱིས་ཆོས་ཀྱི་འཁོར་ལོ་བསྐོར་བ་དེའང་ཞེས་སོགས་སོ། ། དེ་ལ་བླ་ན་
མཆིས་པ་ནི་འཁོར་ལོ་ཐ་མ་གོང་ན་ཡོད་པའི་ཕྱིར་རོ། ། དེ་ཉིད་ཀྱིས་ན་སྐབས་
ཡོད་པའོ། ། སྒྲ་ཇི་བཞིན་པམ་ཡིན་པས་དྲང་བའི་དོན་ཏོ། ། དེ་ཉིད་ཀྱིས་ན་
རྩོད་པའི་གཞིའི་གནས་སུ་གྱུར་པའོ། །



10
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གསུམ་པ་འཆད་བྱེད་ཀྱི་ཆོས་ཀྱི་འཁོར་ལོ་ནི། ལེགས་པར་རྣམ་པར་ཕྱེ་
བ་དང་ལྡན་པའི་འཁོར་ལོ་སྟེ། དེས་ནི་འཁོར་ལོ་དང་པོ་གཉིས་ཀྱི་དགོངས་པ་
མི་འགལ་བར་རྣམ་པར་འབྱེད་པའི་ཕྱིར་རོ། ། འདིའང་ཆོས་ཀྱི་འཁོར་ལོ་ཡང་
དག་པར་བསྟན་པ་དང་། དེ་ཉིད་ངེས་པའི་དོན་དུ་བསྟན་པ་གཉིས་ཀྱིས་རིག་
པརཁྱའོ། །
དང་པོ་ལའང་། སྟོན་པ་གང་གིས་ན། བཅོམ་ལྡན་འདས་ཀྱིས་ཞེས་
སོ། ། དུས་ནི་འཁོར་ལོ་གཉིས་པའི་འོག་ཏུའོ། ། གནས་ནི་པད་མའི་སྙིང་པོ་
ཅན་ལ་སོགས་པའོ། ། བརྗོད་པར་བྱ་བ་ནི་ཆོས་རྣམས་ཀྱི་ངོ་བོ་ཉིད་མ་མཆིས་
པ་ལས་བརྩམས་ཞེས་སོགས་སོ། ། གདུལ་བྱ་ནི་ཐེག་པ་ཐམས་ཅད་ལ་ཡང་དག་
པར་ཞུགས་པ་ཞེས་སོ། ། ཆོས་ཀྱི་འཁོར་ལོ་ནི་ལེགས་པར་རྣམ་པར་ཕྱེ་བ་དང་
ལྡན་པ་ཞེས་སོགས་སོ། །
གཉིས་པ་དེ་ངེས་པའི་དོན་དུ་བསྟན་པ་ནི། བཅོམ་ལྡན་འདས་ཀྱིས་
ཞེས་སོགས་ཏེ། བླ་ན་མ་མཆིས་པ་ནི། འདིའི་གོང་ན་འཁོར་ལོ་གཞན་མེད་
པའི་ཕྱིར་རོ། ། དེ་ཉིད་ཀྱི་ཕྱིར་སྐབས་མེད་པའོ། ། ངེས་པའི་དོན་ནི་འདིར་
ཡོད་པ་དང་མེད་པ་སོགས་སོ་སོར་ཕྱེ་ནས་བསྟན་པས་སྒྲ་ཇི་བཞིན་པ་ཡིན་པའི་
ཕྱིར་རོ། ། དེ་ཉིད་ཀྱིས་ན་རྩོད་པའི་གཞིའི་གནས་མ་ཡིན་ནོ། ། བཀའ་བར་
པ་ངེས་པའི་དོན་དུ་འདོད་པ་དག་གིས་མདོ་འདི་ཇི་ལྟར་དྲང་ཞེ་ན། དེ་དག་ནི་
མདོ་སྡེ་འདི་ལ་སོགས་པ་གང་དུ་རྣམ་པར་རིག་པ་ཙམ་གྱི་ཚུལ་སྟོན་པ་སྟེ། དེ་
ཐམས་ཅད་ནི་དྲང་བའི་དོན་དུ་འཆད་པར་བྱེད་དོ། ། འདི་དག་དྲང་དོན་ཡིན་
པར་གང་ལས་ཤེས་ཞེ་ན། ལུང་དང་རིགས་པ་ལས་ཏེ། དེ་ལ་རེ་ཞིག་ལུང་ནི།
འཕགས་པ་ལང་ཀར་གཤེགས་པ་ལས། ཇི་ལྟར་ནད་པ་ནད་པ་ལ། ། སྨན་
པས་སྨན་ནི་གཏོང་བ་ལྟར། ། དེ་བཞིན་སངས་རྒྱས་སེམས་ཅན་ལ། ། སེམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 11 །
ཙམ་དུ་ཡང་ཆོས་སྟོན་ཏོ། ། ཞེས་གསུངས་སོ། ། དགོས་པ་ནི། གཙོ་བོ་དང་།
རྡུལ་དང༌། དབང་ཕྱུག་ལ་སོགས་པ་རང་གཞན་གྱི་སྡེ་པ་དག་གིས་བརྟགས་
པའི་བྱེད་པ་པོ་དང་། གང་ཟག་ལ་སོགས་པ་དགག་པའི་ཕྱིར་ཏེ། ཡང་དེ་ཉིད་
ལས། གང་ཟག་རྒྱུན་དང་ཕུང་པོ་དང་། ། དེ་བཞིན་རྐྱེན་དང་རྡུལ་དང་
ནི། ། གཙོ་བོ་དབང་ཕྱུག་བྱེད་པོ་རྣམས། ། སེམས་ཙམ་དུ་ནི་ངས་བཤད་
དོ། ། ཞེས་གསུངས་པའི་ཕྱིར་རོ། ། རིགས་པའང་ཡོད་དེ། དགོངས་འགྲེལ་
ལ་སོགས་པ་དག་ལས་གཞན་དབང་རྣམ་རིག་ཙམ་ཡོད་པར་བསྟན་པ་དེ་གལ་ཏེ་
ངེས་པའི་དོན་ཡང་དག་པ་ཡིན་ན། རིགས་པས་གནོད་པར་མི་འགྱུར་བར་
རིགས་ན། འོག་ནས་འཆད་པར་འགྱུར་བའི་རིགས་པས་རྣམ་ཤེས་བདེན་པར་
གྲུབ་པ་བརྟག་མི་བཟོད་པའི་ཕྱིར་རོ། ། དེ་བས་ན་མདོ་འདིར། བར་པ་དྲང་
བའི་དོན་དང་ཐ་མ་ངེས་པའི་དོན་དུ་གསུངས་པའི་དགོངས་པ་ནི། དམིགས་
པ་ཅན་དུ་ལྟ་བ་སྟོང་པ་ཉིད་ལ་སྐྲག་པ་དག་རིམ་གྱིས་དྲང་བར་བྱ་བའི་ཕྱིར་དང་།
ཐ་སྙད་དུ་སེམས་ཙམ་ལས་གཞན་པའི་བྱེད་པ་པོ་དང་། ཟ་བ་པོ་དགག་པའི་
ཕྱིར་གསུངས་པར་ལུང་དང་རིགས་པས་ཤེས་ཏེ། རྒྱས་པར་འོག་ཏུ་འཆད་པའི་
ཕྱིར་མ་སྤྲོས་སོ། ། གང་དག་རྣམ་པར་ཤེས་པ་ལས་གཞན་པའི་བདེ་བར་
གཤེགས་པའི་སྙིང་པོ་རྟག་པ་ཁས་བླངས་ནས། དེ་ཉིད་བཀའ་ཐ་མའི་དགོངས་
པ་ཡིན་པར་བསམས་ནས། ལུང་འདི་ཉིད་ཀྱིས་བཀའ་ཐ་མ་ངེས་དོན་དུ་སྒྲུབ་
པར་བྱེད་པ་ནི་སྣ་བཅད་མ་གཡར་པོའི་རྒྱན་གྱིས་མཛེས་པར་རློམ་པ་དང་འདྲ་
སྟེ། ལུགས་དེ་ནི་བཀའ་ཐ་མ་ངེས་དོན་དུ་བཞེད་པའི་ཤིང་རྟ་ཆེན་པོ་དག་གི་
ལུགས་ལས་ཀྱང་ཕྱི་རོལ་ཏུ་གྱུར་པའི་ཕྱིར་རོ། ། རྒྱུ་མཚན་རྒྱས་པར་གཞན་དུ་
བཤད་དོ། །
དེ་ལྟར་ཐུབ་པས་ཆོས་གསུངས་པའི་ཚུལ་མདོ་ཙམ་སྨོས་ནས། དེའི་



12 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འོག་ཏུ་གསུང་རབ་དེ་ཉིད་སྡུད་པར་བྱེད་པ་རྣམས་ཀྱིས་ཇི་ལྟར་བསྡུས་
པའི་ཚུལ་ཅུང་ཞིག་བརྗོད་པར་བྱའོ། ། དེ་ལ་བསྡུ་བ་ནི་རྣམ་པ་གཉིས་ཏེ།
ཐེག་པ་དམན་པའི་སྡེ་སྣོད་ཀྱི་བསྡུ་བ་དང་། ཐེག་པ་ཆེན་པོའི་སྡེ་སྣོད་ཀྱི་བསྡུ་
བའོ། །
དང་པོ་ལའང། རྩ་བའི་བསྡུ་བ་གཅིག་དང་། གནས་སྐབས་ཀྱི་བསྡུ་བ་
གཉིས་ཏེ་གསུམ་དུ་གྲགས་སོ། ། དང་པོ་ནི། རྩ་བའི་སྡུད་པ་པོ་འཕགས་པ་
འོད་སྲུང་ཆེན་པོ་དང་། ཉེ་བ་འཁོར་དང་། ཀུན་དགའ་བོ་རྣམས་ཀྱིས་བཅོམ་
ལྡན་འདས་མྱ་ངན་ལས་འདས་ནས་རིང་པོ་མ་ལོན་པར་ན། རྒྱལ་པོའི་ཁབ་ཏུ་
དགྲབཅོམ་པ་ལྔ་བརྒྱའི་དབུས་སུ་སྟོན་པས་ཆོས་ཡང་དག་པར་སྡུད་པའི་མདོ་
ལས་ཇི་ལྟར་སྣང་བ་ལྟར། ཐོག་མར་འདི་སྐད་བདག་གིས་ཐོས་པ་དང་། ཐ་
མར་བཅོམ་ལྡན་ཀྱིས་གསུངས་པ་ལ་མངོན་པར་བསྟོད་པ་དང་། བར་སྐབས་
དག་ཏུ་མཚམས་སྦྱོར་དང་། འབྲེལ་བ་ལ་སོགས་པ་ཇི་ལྟར་རིགས་པ་བསྙད་དེ་
ཐེག་པ་དམན་པའི་སྡེ་སྣོན་གསུམ་ཡང་དག་པར་བསྡུས་སོ། ། དེ་ནས་བཅོམ་
ལྡན་འདས་མྱ་ངན་ལས་འདས་ནས་ལོ་བརྒྱ་དང་བཅུ་ལོན་པ་དང༌། ཡངས་པ་
ཅན་གྱི་གྲོང་ཁྱེར་དུ་ཡངས་པ་ཅན་གྱི་དགེ་སློང་རྣམས་ཀྱིས་རུང་བ་མ་ཡིན་པའི་
གཞི་བཅུས་སངས་རྒྱས་ཀྱི་བསྟན་པ་ལ་རྨ་ཕྱུང་སྟེ་དྲི་མ་ཅན་དུ་བྱས་པ་ན།
འཕགས་པ་གྲགས་པ་ལ་སོགས་པ་དགྲ་བཅོམ་པ་བདུན་བརྒྱས་རུང་བ་མ་ཡིན་
པའི་གཞི་བཅུ་སུན་ཕྱུང་ནས་བཀྲ་ཤིས་ཀྱི་གསོ་སྦྱོང་མཛད་དེ། དེ་ལ་བསྡུ་བ་
གཉིས་པ་ཞེས་གྲགས་སོ། ། བསྡུ་བ་གཉིས་པོ་འདི་ནི་ལུང་ཕྲན་ཚེགས་ལས་
འབྱུང་ངོ་། ། བསྡུ་བ་གསུམ་པ་ནི་བསྟན་བཅོས་ལས་གྲགས་པར་ཟད་ཀྱི་ལུང་
ལས་མི་འབྱུང་ངོ༌། ། བསྡུ་བ་གཉིས་པ་མ་བྱུང་བའི་གོང་དུ་ནི་སྡེ་པ་སོ་སོར་གྱེས་
པའང་མེད་ལ། དེ་ནས་བདུད་ཀྱི་ལས་ཆེར་གཡོས་ཏེ་རྩོད་པའི་ཆོས་འགའ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 13
ཞིག་བྱུང་བས་སྡེ་པ་སོ་སོར་གྱེས་ཤིང་། སྡེ་པ་རྣམས་གྱེས་པའི་འོག་ཏུ་བསྡུ་བ་
གསུམ་པ་བྱུང་བར་མངོན་ཏེ། རྒྱལ་པོ་ཀྲི་ཀྲིའི་རྨི་ལྟས་ལུང་བསྟན་པའི་མདོ་ལ་
བརྟེན་ནས་སྡེ་པ་ཐམས་ཅད་སངས་རྒྱས་ཀྱི་བསྟན་པར་བསྡུས་པ་ཉིད་ལ་བསྡུ་བ་
གསུམ་པར་གྲགས་པའི་ཕྱིར་རོ། །
སྡེ་པ་སོ་སོ་དེ་དག་ཀྱང་དུས་ནམ་གྱི་ཚེ་གྱེས། རྣམ་པ་དུ་ཞིག་ཡོད་ཅེ་ན།
འདི་ལ་རྟོག་གེ་འབར་བར་ལུགས་གསུམ་འབྱུང་སྟེ། ། དང་པོ་ནི། སངས་
རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་ནས་ལོ་བརྒྱ་དང་བཅུ་དྲུག་
ལོན་པ་ན། གྲོང་ཁྱེར་མེ་ཏོག་གིས་རྒྱས་པ་ཞེས་བྱ་བར། རྒྱལ་པོ་དྷརྨ་ཨ་ཤོ་ཀ་
ཞེས་བྱ་བ་རྒྱལ་སྲིད་བྱེད་པའི་ཚེ། རྩོད་པའི་ཆོས་འགའ་ཞིག་བྱུང་བའི་དབང་
གིས་དགེ་འདུན་གྱི་དབྱེན་ཆེན་པོར་གྱུར་ཏོ། ། དེ་རེ་ཞིག་སྡེ་གཉིས་སུ་ཆད་
ནས་གནས་ཏེ། དགེ་འདུན་ཕལ་ཆེན་པ་དང་། གནས་བརྟན་པའོ། ། དེ་ལ་
དགེ་འདུན་ཕལ་ཆེན་པའི་སྡེ་པའང་རིམ་གྱིས་བྱེ་བར་གྱུར་པ་ན་རྣམ་པ་བརྒྱད་
དུ་གནས་ཏེ། འདི་ལྟར་དགེ་འདུན་ཕལ་ཆེན་པའི་སྡེ་པ་དང་
། ཐ་སྙད་གཅིག་
པ་དང་། འཇིག་རྟེན་ལས་འདས་པར་སྨྲ་བ་དང་། མང་དུ་ཐོས་པ་དང་།
བཏགས་པར་སྨྲ་བ་དང་། མཆོད་རྟེན་པ་དང་། ཤར་གྱི་རི་བོ་པ་དང་། ནུབ་
ཀྱི་རི་བོ་པ་རྣམས་སོ། ། གནས་བརྟན་པའང་རིམ་གྱིས་བྱེ་བར་གྱུར་ནས་རྣམ་
པབཅུར་གནས་ཏེ། འདི་ལྟ་སྟེ། གནས་བརྟན་པ་དང་། ཐམས་ཅད་ཡོད་
པར་སྨྲ་བ་དང་། གནས་མ་བུ་པ་དང་། ཆོས་མཆོག་པ་དང་། བཟང་པོའི་
ལམཔ་དང་། ཀུན་གྱིས་བཀུར་བ་དང་། མང་སྟོན་པ་དང་། ཆོས་སྦས་པ་
དང་། ཆར་བཟངས་འབེབས་པ་དང༌། བླ་མ་པ་ཞེས་བྱ་བ་རྣམས་སོ། ། དེ་
ལ་གནས་བརྟན་པའི་མིང་གཉིས་པ་ནི་གངས་རི་བ་ཞེས་ཀྱང་བྱའོ། ། ཡོད་སྨྲ་
བའི་མིང་གཞན་ཡང་རྣམ་པར་ཕྱེ་སྟེ་སྨྲ་བ་དང་། རྒྱུར་སྨྲ་བ་དང་། ཁ་ཅིག་མུ་



14
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རུན་ཏ་ཀ་པ་ཞེས་ཀྱང་ཟེར་རོ། ། ཀུན་གྱིས་བཀུར་བ་པའི་མིང་གཞན་ནི། ཨ་
པན་ཏ་ཀ་པ་དང་། ཀུ་རུ་ཀུ་ལ་པ་ཞེས་ཀྱང་ཟེར་རོ། ། ཆར་བཟངས་འབེབས་
པའི་མིང་གཉིས་པ་འོད་སྲུངས་པ་ཞེས་ཀྱང་ཟེར། བླ་མ་པ་ལའང་། ཁ་ཅིག་
འཕོ་བར་སྨྲ་བ་ཞེས་ཟེར་རོ། །
ལུགས་གཉིས་པ་ནི། ཕྱེ་བའི་དུས་དང་། གནས་དང་། རྒྱུ་མཚན་སྔ་
མ་དང་འདྲ་བ་ལ། རྩ་བའི་དབྱེ་བ་རྣམ་པ་གསུམ་ནི། འདི་ལྟར། གནས་
བརྟན་པ་དང་། དགེ་འདུན་ཕལ་ཆེན་པ་དང་། རྣམ་པར་ཕྱེ་སྟེ་སྨྲ་བའོ། །
གནས་བརྟན་པའང་གཉིས་ཏེ། ཐམས་ཅད་ཡོད་པར་སྨྲ་བ་དང་། གནས་
མའི་བུའི་སྡེ་པའོ། ། ཡོད་པར་སྨྲ་བའང་གཉིས་ཏེ། དེ་ཉིད་དང་། མདོ་སྡེ་
སྨྲ་བའོ། ། གནས་མའི་བུ་པའང་བཞི་སྟེ། མང་པོས་བཀུར་བ་དང་ཆོས་
མཆོག་པ་དང༌། བཟང་པོའི་ལམ་པ་དང་། གྲོང་ཁྱེར་དྲུག་པ་རྣམས་སོ། །
དེ་ལྟར་ན་གནས་བརྟན་པ་ནི་དྲུག་ཏུ་གནས་སོ། ། དགེ་འདུན་ཕལ་ཆེན་པའང་
རྣམ་པ་བརྒྱད་དེ། འདི་ལྟར། དེ་ཉིད་དང་། ཤར་གྱི་རི་བོ་པ་དང༌། ནུབ་
ཀྱི་རི་བོ་པ་དང་། རྒྱལ་པོའི་རི་པ་དང་། གངས་རི་པ་དང་། དོན་གྲུབ་པ་
དང༌། མཆོད་རྟེན་པ་དང་། བ་ལང་གནས་པ་ཞེས་བྱ་བ་རྣམས་སོ། ། རྣམ་
པར་ཕྱེ་སྟེ་སྨྲ་བའང་བཞི་སྟེ། ས་སྟོན་པ་དང་། འོད་སྲུངས་པ་དང༌། ཆོས་
སྦས་པ་དང་། གོས་དམར་བ་ཞེས་བྱ་བ་རྣམས་སོ། །
ལུགས་གསུམ་པ་ནི། ། བཅོམ་ལྡན་འདས་མྱ་ངན་ལས་འདས་ནས་ལོ་
བརྒྱ་དང་སུམ་ཅུ་རྩ་བདུན་ལོན་པ་ན། རྒྱལ་པོ་དགའ་བོ་དང་། པདྨ་ཆེན་པོ་
ཞེས་བྱ་བས་གྲོང་ཁྱེར་བ་ཏ་ལ་པུ་ཏྲའི་ནང་དུ་སྡུད་པར་བྱེད་པ་ལ་སོགས་པའི་
འཕགས་པ་ཕལ་ཆེ་བ་ནི། ཡང་ལེན་པ་མེད་པར་བསིལ་བའི་དངོས་པོ་ཐོབ་
པར་གྱུར་པ་ན། འཕགས་པ་འོད་སྲུངས་ཆེན་པོ་དང་། འཕགས་པ་སྤུ་ཆེན་པོ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
15 །
དང༌། གཏོང་བ་ཆེན་པོ་དང་། བླ་མ་དང་། རི་བ་ཏ་ལ་སོགས་པའི་ཡང་དག་
པར་རིག་པ་ཐོབ་པའི་དགྲ་བཅོམ་པའི་དགེ་འདུན་དེ་ལྟར་བཞུགས་པ་ན།
བདུད་སྡིག་ཅན་བཟང་པོ་ཐམས་ཅད་ཀྱི་མི་མཐུན་པའི་ཕྱོགས་སུ་གྱུར་པ་དགེ་
སློང་གི་ཆ་བྱད་འཛིན་པས་རྫུ་འཕྲུལ་སྣ་ཚོགས་བསྟན་ཏེ། གཞི་ལྔས་དགེ་
འདུན་གྱི་དབྱེན་ཆེན་པོ་བསྐྱེད་དེ། གནས་བརྟན་ཀླུ་ཞེས་བྱ་བ་དང་། ཡིད་
བརྟན་པ་ཞེས་བྱ་བ་མང་དུ་ཐོས་པ་དག་གིས་གཞི་ལྔ་སྔགས་པར་བྱེད་དོ། །
གཞི་ལྔ་ནི། རྗེས་སུ་སྟོན་པར་བྱེད་ཅིང་དེས་གཞན་ལ་ལན་གདབ་པ་དང་། མི་
ཤེས་པ་དང་། ཡིད་གཉིས་དང་། ཡོངས་སུ་བརྟག་པ་དང། བདག་ཉིད་གསོ་
བརབྱེད་པ་ནི་ལམ་ཡིན་ཏེ། འདི་ནི་སངས་རྒྱས་ཀྱི་བསྟན་པ་ཡིན་ནོ་ཞེས་ཟེར་
རོ། ། དེ་ནས་དགེ་འདུན་སྡེ་གཉིས་སུ་ཆད་ནས་གནས་ཏེ། གནས་བརྟན་པ་
དང་། ཕལ་ཆེན་སྡེ་པའོ། ། དེ་ལྟར་ལོ་དྲུག་ཅུ་རྩ་གསུམ་བར་དུ་དགེ་འདུན་བྱེ་
ནས་འཁྲུག་ལོང་གིས་གནས་སོ། ། དེ་ནས་སྟོན་པ་མྱ་ངན་ལས་འདས་ནས་ལོ་
བརྒྱ་ཕྲག་གཉིས་འདས་པ་ན། གནས་བརྟན་གནས་མའི་བུས་བསྟན་པ་ཡང་
དག་པར་བསྡུས་སོ། ། དེས་ཡང་དག་པར་བསྡུས་པའི་རྗེས་ལ། དགེ་འདུན་
ཕལ་ཆེན་པ་ནི་རྣམ་པ་དྲུག་ཏུ་གྱེས་ལ། གནས་བརྟན་པ་ནི་རྣམ་པ་བཅུ་གཉིས་
སུ་གྱེས་ཏེ་གནས་པར་བཤད་དོ། ། སློབ་དཔོན་ཤཱཀྱ་འོད་ནི། གཞི་ཐམས་
ཅད་ཡོད་པར་སྨྲ་བ་ཉིད་ལ་གཞན་བཅུ་བདུན་གྱེས་པར་བཞེད་དོ། ། རྒྱའི་
མཁན་པོས་དགོངས་འགྲེལ་གྱི་འགྲེལ་པར། ཐམས་ཅད་ཡོད་པར་སྨྲ་བ་དང་
ཕལ་ཆེན་པ་གཉིས་ལ་རེ་རེ་ཞིང་བཅུ་བཅུར་གྱེས་པས་སྡེ་པ་ཉི་ཤུར་བཤད་
དོ། ། གཞན་ཡང་སློབ་དཔོན་དུལ་བའི་ལྷས་ཀྱང་སྡེ་པ་ཐ་དདཀླག་པའི་འཁོར་
ལོལས་རྩ་བ་དང་ཡན་ལག་གི་དབྱེ་བ་ཅུང་ཟད་མི་འདྲ་བ་བཤད་དེ་མ་བྲིས་
སོ། ། སྡེ་པ་འདི་རྣམས་ཀྱི་སོ་སོའི་རྩ་བའི་དམ་ཚིག་དང་། མིང་གི་དོན་རྣམས་



16 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནི་ཞིབ་པར་རྟོག་གེ་འབར་བ་ལས་ཤེས་པར་བྱའོ། །
གཉིས་པ་ཐེག་པ་ཆེན་པོའི་སྡེ་སྣོད་ཡང་དག་པར་བསྡུ་བ་ལའང་། རྩེ་
བའི་བསྡུ་བ་གཅིག་དང་། གནས་སྐབས་ཀྱི་བསྡུ་བ་གཉིས་སུ་གནས་སོ། །
དང་པོ་རྩ་བའི་སྡུད་པ་པོ་ནི། བྱམས་པ་དང་། ཀུན་ཏུ་བཟང་པོ་ལ་སོགས་པ་
བྱང་ཆུབ་སེམས་དཔའ་རྣམས་ཡིན་ཏེ། རྟོག་གེ་འབར་བར། རྩ་བའི་སྡུད་
པར་བྱེད་པ་པོ་ཀུན་ཏུ་བཟང་པོ་དང་། འཇམ་དཔལ་དང་། གསང་བའི་
བདག་པོ་དང་། བྱམས་པ་ལ་སོགས་པ་རྣམས་ཀྱིས་བསྡུས་པའི་ཕྱིར་རོ། །
བདག་ཅག་གི་རྩ་བའི་སྡུད་པ་པོར་བྱེད་པ་ཉན་ཐོས་ནི་མ་ཡིན་ཏེ། ཐེག་པ་ཆེན་
པོའིགསུང་རབ་ནི་དེ་དག་གི་ཡུལ་མ་ཡིན་པའི་ཕྱིགུ་རོ། ། ཞེས་བཤད་པས་
སོ། ། ཁ་ཅིག་ན་རེ། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་གཏད་པའི་ལེའུ་
ལས། འཕགས་པ་ཀུན་དགའ་བོ་ཉིད་ལ་ཡོངས་སུ་གཏད་པའི་ཕྱིར། ཐེག་པ་
ཆེན་པོའི་ཡང་སྡུད་པར་བྱེད་པ་ནི་འཕགས་པ་ཀུན་དགའ་བོ་ཉིད་ཡིན་ནོ་ཞེས་
ཟེར་རོ། ། གཞན་དག་ན་རེ། ཀུན་དགའ་བོའི་མདོ་ལས། བཅོམ་ལྡན་
འདས་བགྲེས་པར་གྱུར་པའི་གནས་སྐབས་ན། འཕགས་པ་ཀུན་དགའ་བོ་ལ་
བསྙེན་བཀུར་བར་བཀའ་བསྩལ་ཏེ། ངས་བསྟན་པའི་ཆོས་རྣམས་ཀྱང་འཛིན་
པར་ནུས་སོ་ཞེས་པ་ནས། དེས་གསོལ་བ། བདག་ལོ་ཉི་ཤུ་ལྷག་ཙམ་ཞིག་
བཅོམ་ལྡན་འདས་ཀྱི་ཐད་དུ་གནས་པར་བགྱི་ལགས་སོ། ། ཞེས་བྱ་བ་དང་།
དེ་ཉིད་ལས། ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་ཞིག་བཅོམ་ལྡན་འདས་ཀྱི་
ཐད་ནས་བདག་གིས་གཟུང་ངོ་། །གཉིས་ནི་དགེ་སློང་དག་ལའོ་ཞེས་པའི་ལུང་
འདི་ལས་ན། འཕགས་པ་ཀུན་དགའ་བོས་དེ་བཞིན་གཤེགས་པ་ལས་ཆོས་
ཐམས་ཅད་མ་ཐོས་པའི་ཕྱིར་ན། མདོ་སྡེ་ཐམས་ཅད་བསྡུ་བར་མི་ནུས་སོ་ཞེས་
ཟེར་རོ། ། གནས་སྐབས་ཀྱི་བསྡུ་བ་གཉིས་ཀྱང་། གཅིག་ནི་གླེགས་བམ་མི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
17 །
ཉམས་པར་སྡུད་པར་བྱེད་པ་ཙམ་ཡིན་ལ། གཞན་ནི་ཐེག་ཆེན་ལ་སྒྲོ་སྐུར་
སྤངས་ནས་དེའི་བསྟན་པ་རྒྱས་པར་བྱེད་པའོ། །
དང་པོ་ནི། བསྟན་པ་ལ་དགའ་བའི་ཀླུ་རྣམས་ཡིན་ཏེ། བཅོམ་ལྡན་
འདས་མྱ་ངན་ལས་འདས་པའི་འོག་ཏུ་འཛམ་བུའི་གླིང་ན་ཐེག་པ་ཆེན་པོའི་སྣོད་
དུ་གྱུར་པ་སུའང་མེད་པས། ཐེག་ཆེན་གྱི་མདོ་སྡེ་རྣམས་སུས་ཀྱང་མ་བསྡུས་པ་
ན་དེ་དག་གིས་བསྡུས་ཏེ། ཀླུའི་འཇིག་རྟེན་ལ་སོགས་པར་བཞུགས་པར་གསོལ་
བའི་ཕྱིར་རོ། ། དེའི་ཕྱིར་སློབ་སྤྲིང་ལས་ཀྱང་། བསྟན་པ་རིན་ཆེན་མཆོག་
ལྟར་བཟང་ལ་འཕེན་མེད་པ། ། རྣམ་པར་དག་ཚུལ་གང་ཡིན་ཀླུ་མགོའི་
གདེངས་ཀ་ཅན། ། ཆེན་པོ་རྣམས་ཀྱིས་གཙུག་གི་རྒྱན་བཞིན་གུས་མནོས་
ནས། ། ས་ཡི་གཏིང་ན་གནས་པའི་རབ་རིབ་སེལ་བར་མཛད། ། ཅེས་གང་
གསུངས་པ་ཡིན་ནོ། ། གཉིས་པ་ནི། འཕགས་པ་ཀླུ་སྒྲུབ་ཡིན་ཏེ། དེས་ཀླུའི་
ཡུལ་ནས་འཕགས་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པ་ཐེག་ཆེན་གྱི་
མདོསྡེ་དུ་མ་སྤྱན་དྲངས་ནས། མིའི་ཡུལ་དུ་ཐེག་ཆེན་གྱི་བསྟན་པ་རྒྱས་པར་
མཛད་པའི་ཕྱིར་རོ། ། དེ་སྐད་དུའང་། རྟོག་གེ་འབར་བ་ལས། བཅོམ་ལྡན་
འདས་ཡོངས་སུ་མྱ་ངན་ལས་འདས་ནས་རིང་པོར་མ་ལོན་པར་ཉན་ཐོས་ལ་
སོགས་པ་རང་རང་གི་བསྟན་པ་ལ་ཡོངས་སུ་ཞེན་ཅིང་། དེའི་ཆེད་དུ་བྱེད་པའི་
སྡུད་པ་པོས་ཇི་ལྟར་དབང་པོ་བཞིན་ཡང་དག་པར་བསྡུས་པ་ན། ཐེག་པ་ཆེན་
པོའི་གསུང་རབ་ནི་སྣོད་དུ་གྱུར་པ་སུའང་མེད་པས་གང་གིས་ཀྱང་མ་བསྡུས་ཏེ།
བདེ་བར་གཤེགས་པ་ལ་མངོན་པར་དགའ་བའི་ཀླུ་ལ་སོགས་པ་རྣམས་ཀྱིས་
ཡོངས་སུ་བསྡུས་ནས་ཀླུའི་འཇིག་རྟེན་ལ་སོགས་པར་བཞུགས་སུ་གསོལ་བ་ལས།
དེའི་སྣོད་དུ་གྱུར་བ།སངས་རྒྱས་ཀྱིས་ལུང་བསྟན་པ་འཕགས་པ་ཀླུ་སྒྲུབ་ཀྱིས་དེ་
དག་ནས་བསྡུས་ནས་མིའི་འཇིག་རྟེན་དུ་རྒྱས་པར་མཛད་པ་ཡིན་ནོ། ། ཞེས་



18
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འབྱུང་ངོ༌། ། ཐེག་པ་ཆེན་པོའི་རྩ་བའི་བསྡུ་བ་དུས་ནམ་གྱི་ཚེ་བྱུང་བ་དང་།
ཡུལ་གང་དུ་བསྡུས་པ་ནི། ཁུངས་ཐུབ་པའི་ལུང་གསལ་པོ་མ་མཐོང་པའི་ཕྱིར་
ཤེས་པར་དཀའ་བར་སྣང་ངོ་། ། དེ་ལྟར་ན་དེ་བཞིན་གཤེགས་པའི་བཀའ་བསྡུ་
བའི་ཚུལ་མདོ་ཙམ་བཤད་ཟིན་ཏོ། །
དེའི་འོག་ཏུ་བསྡུས་པའི་གསུང་རབ་དེ་དག་གི་དགོངས་པ་ཤིང་རྟ་ཆེན་
པོ་རྣམས་ཀྱིས་ཇི་ལྟར་བཀྲལ་བའི་ཚུལ་ཅུང་ཞིག་བརྗོད་པར་བྱའོ། །
དེའང་ཐེག་པ་དམན་པའི་སྡེ་སྣོད་ཀྱི་དགོངས་འགྲེལ་དང༌། ཐེག་པ་ཆེན་པོའི་
སྡེ་སྣོད་ཀྱི་དགོངས་འགྲེལ་གཉིས་སོ། ། དང་པོ་ལའང་། བྱེ་བྲག་ཏུ་སྨྲ་བ་དང་།
མདོ་སྡེ་པ་གཉིས་ལས། དང་པོ་བྱེ་བྲག་ཏུ་སྨྲ་བའི་ཐོག་མའི་གཞུང་ནི། ཆོས་
མངོན་པ་སྡེ་བདུན་དང་། བསྟན་འཆོས་བྱེ་བྲག་ཏུ་བཤད་པ་ཆེན་པོ་ལ་སོགས་
པའོ། ། ཆོས་མངོན་པ་སྡེ་བདུན་ནི་མདོ་ཡིན་ལ། འཕགས་པ་ཤཱ་རིའི་བུ་ལ་
སོགས་པས་བཅོམ་ལྡན་འདས་བཞུགས་པའི་ཚེ་བསྡུས་པར་བྱེ་བྲག་ཏུ་སྨྲ་བ་
རྣམས་འདོད་ཀྱང་། དེ་དག་མདོ་ཡིན་པར་མདོ་སྡེ་པ་དག་མི་འདོད་པས་
བསྟན་བཅོས་ཡིན་པར་མངོན་ལ། བྱེད་པ་པོའང་འཕགས་པ་མ་ཡིན་པར་
གསལ་ཏེ། མདོ་དང་འགལ་བ་ཡོད་པའི་ཕྱིར་རོ། ། བསྟན་བཅོས་བྱེ་བྲག་
བཤད་པའང་འཕགས་པ་ཉེར་སྦས་དང་། དབྱིག་བཤེས་ལ་སོགས་པས་བྱས་
པར་འདོད་ཀྱང་། འཕགས་པ་དག་གིས་མ་བྱས་པར་མངོན་ཏེ་གནས་ལུགས་
ལ་འཁྲུལ་བ་དུ་མ་ཡོད་པའི་ཕྱིར་རོ། ། དེ་བས་ན་བྱེ་བྲག་ཏུ་སྨྲ་བའི་གཞུང་
རྣམས་ཀྱང་བསྡུ་བ་གཉིས་པའི་འོག་ཏུ་དེ་ཁོ་ན་ཉིད་མ་མཐོང་བའི་སོ་སོའི་སྐྱེ་བོ་
རྣམས་ཀྱིས་བྱས་པར་སློབ་དཔོན་དབྱིག་གཉེན་བཞེད་པར་མངོན་ཏེ། མཛོད་
ཀྱི་འགྲེལ་པར། སྟོན་པ་འཇིག་རྟེན་མིག་ནི་ཟུམ་གྱུར་ཅིང་། ། དཔང་གྱུར་སྐྱེ་
བོ་ཕལ་ཆེར་འདས་པ་ན། ། དེ་ཉིད་མ་མཐོང་རང་དགར་གྱུར་པ་ཡི། ། རྟོག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
19
གེ་ངན་པ་རྣམས་ཀྱིས་བསྟན་འདི་དཀྲུགས། ། ཞེས་གསུངས་པའི་ཕྱིར་རོ། །
བྱེ་བྲག་ཏུ་སྨྲ་བ་དེའང་ཡུལ་གྱི་ཁྱད་པར་ལས་ནི་ཉི་འོག་པ་དང་། ཁ་ཆེ་བ་
གཉིས་སོ། ། འདོད་པའི་ཁྱད་པར་ལས་ནི་དངོས་པོ་གཞན་དུ་འགྱུར་བར་སྨྲ་བ་
དང་། མཚན་ཉིད་གཞན་དུ་འགྱུར་བར་སྨྲ་བ་དང་། གནས་སྐབས་གཞན་དུ་
འགྱུར་བར་སྨྲ་བ་དང་། གཞན་དང་གཞན་དུ་འགྱུར་བར་སྨྲ་བ་སྟེ་བཞིའོ། །
སློབ་དཔོན་ནི་དབྱིག་བཤེས་དང་། ཆོས་སྐྱོབ་དང་། སངས་རྒྱས་ལྷ་དང་།
འདུས་བཟང་ལ་ སོགས་པ་རྣམས་སོ། ། སློབ་དཔོན་ཡོན་ཏན་འོད་དང་།
ཤཱཀྱ་འོད་ཀྱང་བྱེ་བྲག་ཏུ་སྨྲ་བའི་སློབ་དཔོན་དུ་མངོན་ནོ། ། གཞུང་ཡང་སློང་
དཔོན་དེ་དག་གིས་མཛད་པ་ཅི་རིགས་པ་དང་། མངོན་པ་མཛོད་ལ་སོགས་
པའོ། ། བསྟན་བཅོས་བྱེ་བྲག་ཏུ་བཤད་པས་རྩེ་ཞིང་རོལ་པའི་ཕྱིར་བྱེ་བྲག་ཏུ་
སྨྲ་བ་ཞེས་ཟེར་རོ། །
མདོ་སྡེ་པའི་གྲུབ་མཐའང་བྱུང་བའི་དུས་ནི་བྱེ་བྲག་སྨྲ་བ་དང་མཚུངས་
པར་མངོན་ཞིང་། མངོན་པ་སྡེ་བདུན་དང་། བྱེ་བྲག་ཏུ་བཤད་པ་སོགས་ཀྱི་
རྗེས་སུ་མི་འབྲང་ཞིང་། མདོ་སྡེ་དག་གི་རྗེས་སུ་འབྲངས་ནས་རང་གི་ལུགས་
རྣམ་པར་འཇོག་པའི་ཕྱིར་མདོ་སྡེ་པ་ཞེས་ཟེར་རོ། ། སློབ་དཔོན་ནི་ཀུམཱ་ར་ཏ་
དང་། ཤི་རི་ར་ཏ་དང་། བཙུན་པ་ར་ཏ་ལ་སོགས་པའོ། ། མདོ་སྡེ་པའི་
གཞུང་རང་དགའ་བ་འགྱུར་བ་མེད་ཅིང་། འདོད་པ་ཕལ་ཆེ་བ་མཛོད་ཀྱི་རང་
འགྲེལ་དང་། ཚད་མ་རྣམ་འགྲེལ་སོགས་ལས་འབྱུང་ངོ༌། ། སྔར་བཤད་པའི་
སྡེ་པ་བཅོ་བརྒྱད་པོ་ཐམས་ཅད་གྲུབ་མཐའ་སྨྲ་བ་གཉིས་པོ་འདིར་ངེས་སམ་ཞེ་
ན། དགོངས་འགྲེལ་གྱི་འགྲེལ་པར་ངེས་པར་བཤད་ཀྱང་། རྟོག་གེ་འབར་བ་
ལས། གནས་མའི་བུ་པ་དང་། བཟང་པོ་ལམ་པ་དང༌། ཀུན་གྱིས་བཀུར་བ་
པདང༌། ཆོས་སྦས་པ་དང་། བླ་མ་པ་རྣམས་བརྗོད་དུ་མེད་པའི་གང་ཟག་



20
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ། །
འདོད་པར་བཤད་པས་དེ་དག་གྲུབ་མཐའ་སྨྲ་བ་གཉིས་པོར་མ་འདུས་པར་
མངོན་ཏེ་གྲུབ་མཐའ་སྨྲ་བ་གཉིས་ཀའང་བདག་མེད་པར་སྨྲ་བའི་ཕྱིར་རོ། ། དེ་
ལྟར་ན། སངས་རྒྱས་ཆོས་ནི་རྣམ་པ་བཞིར། ། ཡིད་འདོད་རྣམས་ཀྱིས་སྔོན་
མཐོང་སྟེ། །བྱེ་བྲག་སྨྲ་ལ་སོགས་པའི་ལམ། ། བཤད་པས་དེ་ཉིད་སྒྲུབ་
པའོ། ། ཞེས་བདེ་བར་གཤེགས་པའི་གྲུབ་མཐའ་སྨྲ་བ་བཞིར་བཤད་པ་དང་
འགལ་ལོ་ཞེ་ན། ཉེས་པ་མེད་དེ། གང་ཞིག་བདག་ཏུ་སྨྲ་བ་དེ་དག་ནི་སངས་
རྒྱས་ཀྱི་བསྟན་པ་ལས་ཕྱི་རོལ་ཏུ་གྱུར་པ་ཡིན་ཏེ། སངས་རྒྱས་ཀྱི་བསྟན་པ་ནི་
བདག་མེད་པ་སྟོན་པས་རབ་ཏུ་ཕྱེ་བའི་ཕྱིར་རོ། ། དེའི་ཕྱིར་དེ་དག་ནི་དེ་
བཞིན་གཤེགས་པའི་གྲུབ་མཐའ་སྨྲ་བ་མ་ཡིན་ནོ། ། འོ་ན་སྡེ་པ་ཐམས་ཅད་དེ་
བཞིན་གཤེགས་པའི་བསྟན་པར་བསྡུས་པ་ཅི་ལྟར་ཞེ་ན། དེ་བཞིན་གཤེགས་
པའི་བསྟན་པ་ནི་ཚུལ་ཁྲིམས་རྣམ་པར་དག་པ་དང་། ལྟ་བ་རྣམ་པར་དག་པ་
གཉིས་ཀྱིས་རབ་ཏུ་ཕྱེ་བ་ཡིན་ལ། དེའི་ཕྱིར་སྡེ་པ་བཅོ་བརྒྱད་པོ་ཐམས་ཅད་
ཀྱང་ལྷག་པ་ཚུལ་ཁྲིམས་ཀྱི་བསླབ་པ་མ་ཉམས་པའི་ཕྱིར་ཀུན་ཀྱང་སངས་རྒྱས་ཀྱི་
བསྟན་པར་བསྡུས་པ་ཡིན་ལ། དེ་དག་ལས་གང་དག་ལྟ་བ་རྣམ་པར་དག་པ་
དང་ལྡན་པ་མ་ཡིན་པ་དེ་དག་ནི་བདེ་བར་གཤེགས་པའི་གྲུབ་མཐའ་སྨྲ་བ་མ་
ཡིན་ཏེ། གྲུབ་པའི་མཐའ་ཐ་དད་པ་རྣམས་ནི་ལྟ་བ་ཐ་དད་པས་རབ་ཏུ་ཕྱེ་བའི་
ཕྱིར་རོ། ། དེ་ལྟར་ན། ལྷག་པ་ཚུལ་ཁྲིམས་ཀྱི་བསླབ་པ་རྣམ་པར་དག་པ་དང་
ལྡན་པ་ནི་སྡེ་པ་བཅོ་བརྒྱད་ཡིན་ལ། ལྷག་པ་ཤེས་རབ་ཀྱི་བསླབ་པ་དང་ལྡན་པ་
ནི་གྲུབ་མཐའ་སྨྲ་བ་བཞི་ཡིན་ནོ། ། དེ་བས་ན་གང་ཟག་ཏུ་སྨྲ་བའི་སྡེ་པ་དེ་དག་
ནི། ལྷག་པ་ཚུལ་ཁྲིམས་ཀྱི་བསླབ་པ་མ་ཉམས་པའི་ཕྱིར་རྣམ་གྲངས་ཀྱིས་
སངས་རྒྱས་ཀྱི་བསྟན་པར་བསྡུས་ལ། ལྷག་པ་ཤེས་རབ་ཀྱི་བསླབ་པ་ཉམས་
པའི་ཕྱིར་ཡང་དག་པར་ན་བསྟན་པ་ལས་ཕྱི་རོལ་པའང་ཡིན་ནོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 21
ཐེག་པ་ཆེན་པོའི་སྡེ་སྣོད་ཀྱི་དགོངས་འགྲེལ་ཡང་རྣམ་པ་གཉིས་ཏེ།
དབུམ་པ་དང་། རྣམ་པར་རིག་པ་ཙམ་དུ་སྨྲ་བའོ། ། དང་པོ་ནི། བཅོམ་
ལྡན་འདས་མྱ་ངན་ལས་འདས་ནས་ལོ་བརྒྱ་ཕྲག་གཅིག་ལྷག་ཙམ་ལོན་པ་ན།
བདུད་ཀྱི་ལས་ཀྱི་དབང་གིས་སྡེ་པ་རྣམས་ཐ་དད་དུ་གྱེས། ལྟ་བ་མི་མཐུན་པ་ཐ་
དད་པས་ཟིང་ཟིང་པོར་གྱུར་ཏེ། ཐམས་ཅད་ཀྱང་སྟོང་པ་ཉིད་ལ་སེམས་
གཡེངས་ཏེ་དངོས་པོར་མངོན་པར་ཞེན་པའི་ལྟ་བ་ཅན་དུ་གྱུར་པ་ན། ལང་
ཀར་གཤེགས་པ་ལས། བློ་གྲོས་ཆེན་པོ་ཁྱོད་ཤེས་ཀྱིས། ། ང་ནི་མྱ་ངན་འདས་
འོག་ཏུ། །ཚུལ་རྣམས་འཛིན་པར་གྱུར་པ་དེ། ། ལྷོ་ཕྱོགས་བེ་དྷའི་ཡུལ་དུ་
ནི། ། དགེ་སློང་དཔལ་ལྡན་ཞེས་གྲགས་པ། ། དེ་མིང་ཀླུ་ཞེས་བོད་པ་སྟེ། །
ཡོད་དང་མེད་པའི་ཕྱོགས་འཇིག་བྱེད། ། ང་ཡིས་བསྟན་པ་འཇིག་རྟེན་ན། །
བླ་མེད་ཐེག་པ་གཙོར་བསྟན་ནས། ། རབ་ཏུ་དགའ་བའི་ས་བསྒྲུབས་ཏེ། །
བདེ་བ་ཅན་དུ་དེ་འགྲོའོ། ། ཞེས་ལུང་བསྟན་པའི་སྐྱེས་བུ་ཆེན་པོ་འཕགས་པ་
ཀླུ་སྒྲུབ་སྟོན་པ་མྱ་ངན་ལས་འདས་ནས་ལོ་བཞི་བརྒྱ་ན་བྱོན་ཏེ། ཀླུའི་ཡུལ་ལ་
སོགས་པ་ནས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པ་ཐེག་པ་ཆེན་པོའི་མདོ་
སྡེ་དུ་མ་སྤྱན་དྲངས་ཏེ། དེ་བཞིན་གཤེགས་པའི་བསྟན་པ་ཐམས་ཅད་ཀྱི་
དགོངས་པ་རྟེན་ཅིང་འབྲེལ་པར་འབྱུང་བ་ཟབ་མོ་དབུ་མའི་ལམ་དུ་འགྲེལ་བར་
བྱེད་པའི་བསྟན་འཆོས་དབུ་མ་རྩ་བའི་ཤེས་རབ་ལ་སོགས་པ་མཛད་ནས། སྒོ་
འདོགས་དང༌ སྐུར་ འདེབས་ ཀྱི་མཐའ་ཐམས་ཅད་བསལ་ ཏེ། དེ་ བཞིན་
གཤེགས་པ་ཐམས་ཅད་ཀྱི་བགྲོད་པ་གཅིག་པའི་ལམ། ཐུགས་ཀྱི་སྙིང་པོ།
མཐའ་བྲལ་དབུ་མ་ཆེན་པོའི་ཚུལ་འཛམ་བུའི་གླིང་དུ་གསལ་བར་མཛད་དོ། །
སློབ་དཔོན་གྱི་གཞུང་རྣམས་ཀྱང་ཟབ་མོ་ལྟ་བའི་ཆ་འགྲེལ་པ་དང་། རྒྱ་
ཆེན་སྤྱོད་པའི་ཆ་འགྲེལ་པ་གཉིས་སུ་གནས་སོ། ། དང་པོ་ལའང་། ཐོས་



22
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བསམ་གྱིས་སྒྲོ་འདོགས་གཅོད་པའི་བསྟན་འཆོས་དང་། སྒོམ་བྱུང་གིས་ཉམས་
སུ་ལེན་པའི་མན་ངག་གཉིས་སོ། ། དང་པོ་ལའང་། ལོག་སྨྲ་ཚར་གཅོད་པ་
དང་། སྐལ་ལྡན་རྗེས་སུ་འཛིན་པ་དང་། སྟོན་པ་ལ་གུས་པ་སྐྱེད་པའི་གཞུང་
གསུམ་དུ་གནས་སོ། ། དང་པོ་ནི་དབུ་མ་རིགས་པའི་ཚོགས་རྣམས་ཏེ། དེ་
དག་གིས་རང་གཞན་གྱི་སྡེ་པ་རྟག་ཆད་དུ་སྨྲ་བ་མཐའ་དག་རིགས་པས་སུན་
འབྱིན་པའི་ཕྱིར་རོ། ། གཉིས་པ་ནི་རིན་པོ་ཆེའི་ཕྲེང་བ་ལ་སོགས་པ་སྟེ། དེ་
དག་གིས་ནི་གདམས་པ་དང་རྗེས་སུ་བསྟན་པའི་ཚུལ་གྱིས་གཞན་ལ་ཟབ་མོ་
འདོམས་པའི་ཕྱིར་རོ། ། གསུམ་པ་ནི་བསྟོད་པའི་ཚོགས་རྣམས་ཏེ། དེ་དག་
གིས་ནི་གཙོ་ཆེར་ཟབ་མོ་གསུང་ཞིང་། ཐུགས་སུ་ཆུད་པའི་སྒོ་ནས་སྟོན་པའི་ཚེ་
བའི་ཡོན་ཏན་བརྗོད་པའི་ཕྱིར་རོ། ། སྤྱོད་པའི་ཆ་འགྲེལ་པ་ནི་མདོ་སྡེ་ཀུན་
ལས་བཏུས་པ་སྟེ། དེ་ནི་བྱང་ཆུབ་སེམས་དཔའ་ཁྱིམ་པ་དང་། རབ་ཏུ་བྱུང་
བའི་ཕྱོགས་གཉིས་ཀའི་བསླབ་བྱ་རྣམས་མདོ་སྡེ་དག་ལས་ཇི་ལྟར་འབྱུང་བ་ལྟར་
སྟོན་པའི་ཕྱིར་རོ། ། དེ་ལ་དབུ་མ་རིགས་པའི་ཚོགས་རྣམས་ནི་བསྒྲུབ་བྱ་བདེན་
དངོས་འགོག་པ་དང༌། སྒྲུབ་བྱེད་རྟོག་གེའི་རིགས་པ་འགོག་པ་གཉིས་སོ། །
དང་པོ་ལའང་། གཞན་ལུགས་ཡོངས་གཅོད་དུ་སྨྲ་བ་ལ་དགག་པ་བསྟན་པ་
དང་། རང་ལུགས་རྣམ་བཅད་ཙམ་སྨྲས་པ་ལ་རྩོད་པ་སྤང་བ་གཉིས་སོ། །
དང་པོ་ལའང་། རང་གཞན་གྱི་སྡེ་པ་གཉིས་ཀ་ཐུན་མོང་དུ་དགག་པ་དང་།
རང་སྡེ་བྱེ་བྲག་ཏུ་དགག་པ་གཉིས་ལས། དང་པོ་ནི་དབུ་མ་རྩ་བའི་ཤེས་རབ་
བོ། ། གཉིས་པ་ནི་རིགས་པ་དྲུག་ཅུ་པའོ། ། གཉིས་པ་ལའང༌། སྤྱིར་རང་
བཞིན་མེད་པར་སྨྲས་པ་ལ་རིགས་པ་དང་འགལ་བ་སྤང་བ་རྩོད་པ་ཟློག་པ།
ཁྱད་པར་དུ་འདུས་བྱས་སྐྱེ་འཇིག་མེད་པར་སྨྲས་པ་ལ་ལུང་དང་འགལ་བ་སྤང་
བ་སྟོང་ཉིད་བདུན་ཅུ་པ་དང་གཉིས་སོ། ། དང་པོ་གཉིས་ནི་དབུ་མའི་བསྟན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 23
འཆོས་ལུས་ཡོངས་སུ་རྫོགས་པ་ཡིན་ཏེ། རྟེན་འབྲེལ་སྤྱི་ལ་བརྩམས་ནས་རང་
བཞིན་མེད་པར་གཏན་ལ་འབེབས་པའི་ཕྱིར་རོ། །ཕྱི་མ་གཉིས་ནི་ཡན་ལག་གི་
བསྟན་འཆོས་ཡིན་ཏེ། དབུ་མ་རྩ་བ་ལས་འཕྲོས་པའི་ཕྱིར་རོ། ། དེའང་རྩོད་
པ་ཟློག་པ་ནི་རྐྱེན་བརྟག་པའི་རབ་བྱེད་ལས་འཕྲོས་པ་ཡིན་ལ། སྟོང་ཉིད་
བདུན་ཅུ་པ་ནི་འདུ་བྱེད་བརྟག་པའི་རབ་བྱེད་ལས་འཕྲོས་པ་ཡིན་ནོ། ། གཉིས་
པ་སྒྲུབ་བྱེད་རྟོག་གེའི་རིགས་པ་འགོག་པ་ནི་ཞིབ་མོ་རྣམ་པར་འཐག་པ་སྟེ།
དེས་ཚད་མ་དང་གཞལ་བྱ་ལ་སོགས་པ་རྟོག་གེའི་རིགས་པ་མ་ལུས་པ་འགོག་
པའི་ཕྱིར་རོ། ། སྒོམ་བྱུང་གིས་ཉམས་སུ་ལེན་པའི་མན་ངག་ལའང། ཕྱི་ཕ་
རོལ་ཏུ་ཕྱིན་པའི་ཐེག་པ་ལ་བརྟེན་ནས་ཉམས་སུ་ལེན་པ་བྱང་ཆུབ་སེམས་འགྲེལ།
ནང་རྡོ་རྗེའི་ཐེག་པ་ལ་བརྟེན་ནས་ཉམས་སུ་ལེན་པ་གསང་བ་འདུས་པ་རིམ་པ་
ལྔ་པ་རྣམས་སོ། ། དེ་ལྟར་སློབ་དཔོན་གྱིས་དབུ་མའི་བསྟན་འཆོས་མཛད་པའི་
རྗེས་སུ། འཕགས་པ་ལྷས་ཀྱང་རྣལ་འབྱོར་སྒོམ་པའི་རིམ་པ་གསལ་བར་བྱེད་
པའི་བསྟན་འཆོས་རྣལ་འབྱོར་སྤྱོད་པ་བཞི་བརྒྱ་པ་ལ་སོགས་པ་མཛད་དོ། ། དེ་
ཡན་ཆད་དུ་འཕགས་པ་ཀླུ་སྒྲུབ་ཀྱི་དགོངས་པ་ལ་མི་མཐུན་པ་མེད་དོ། ། དེ་
ནས་སློབ་དཔོན་སངས་རྒྱས་བསྐྱངས་ཀྱིས་དབུ་མ་རྩ་བའི་འགྲེལ་པ་མཛད་དེ་
འཕགས་པའི་དགོངས་པ་ཐལ་འགྱུར་དུ་བཀྲལ་ལོ། ། དེའི་འོག་ཏུ་སློབ་དཔོན་
ལེགས་ལྡན་འབྱེད་ཀྱིས་སངས་རྒྱས་བསྐྱངས་ཀྱི་ལུགས་སུན་དབྱུང་བའི་ཕྱིར་
དབུ་མ་རྩ་བའི་ཚིག་གི་འགྲེལ་པ་ཤེས་རབ་སྒྲོན་མ་མཛད་དེ་འཕགས་པའི་
དགོངས་པ་རང་རྒྱུད་དུ་བཀྲལ། རང་གཞན་གྱི་སྡེ་པ་དག་གི་ལོག་རྟོག་དགག་
པའི་ཕྱིར་དབུ་མའི་བསྟན་འཆོས་རྩ་བ་དབུ་མ་སྙིང་པོ་དང་། འགྲེལ་པ་རྟོག་གེ་
འབརབ་དང་བཅས་པ་མཛད་དོ། ། དེ་ཕྱིན་ཆད་འཕགས་པའི་དགོངས་པ་
ཐལ་རང་གཉིས་སུ་གྱེས་སོ། ། དེའི་འོག་ཏུ་དཔལ་ལྡན་ཟླ་བ་གྲགས་པ་བྱོན་ཏེ།
is
ir
is
io



24
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ། །
འཕགས་པའི་དགོངས་པ་ཕྱིན་ཅི་མ་ལོག་པ་སངས་རྒྱས་བསྐྱངས་ཀྱི་ལུགས་དེ་
ཡིན་པར་གཟིགས་ནས། དེའི་གཞུང་འཛུགས་པའི་ ཕྱིར་དུ་དབུ་མ་རྩ་བའི་
འགྲེལ་པ་ཚིག་གསལ་བ་མཛད་ནས་ལེགས་ལྡན་འབྱེད་ཀྱི་ཕྱོགས་ལ་སྐྱོན་བརྗོད་
ཅིང་། སངས་རྒྱས་བསྐྱངས་ཀྱི་གཞུང་འཛུགས་པར་མཛད་དོ། ། ཁྱད་པར་དུ་
དབུམ་རྩ་བའི་རིགས་པའི་ཁ་བསྐང་བའི་ཕྱིར་དང༌། ཐེག་ཆེན་གྱི་མདོ་སྡེའི་
དགོངས་པ་རྣམ་པར་རིག་པ་ཙམ་དུ་སྨྲ་བ་བསལ་ནས་དབུ་མའི་ལུགས་ལ་འཇུག་
པརབྱ་བའི་ཕྱིར། མདོ་སྡེ་ས་བཅུ་པ་ལ་བརྟེན་ནས་དབུ་མ་ལ་འཇུག་པ་འགྲེལ་
པ་དང་བཅས་པ་འདི་མཛད་དོ། ། ཐལ་རང་འདི་དག་གི་འདོད་པའི་ཁྱད་པར་
རྒྱས་པ་ནི་ཡི་གེ་ལོགས་སུ་བཀོད་པའི་ཕྱིར་འདིར་མ་བྲིས་སོ། །
དེ་ལྟར་འཕགས་པ་ཀླུ་སྒྲུབ་ཀྱིས་བདེ་བར་གཤེགས་པའི་བསྟན་པ་ལ་སྒྲོ་
སྐུར་ཐམས་ཅད་སྤངས་ཏེ། མཐའ་བྲལ་དབུ་མའི་ལམ་གསལ་བར་མཛད་པའི་
འོག་ཏུ། འཕགས་པ་ཐོགས་མེད་འཇིག་རྟེན་དུ་བྱོན་ཏེ། ཡང་དག་པའི་ཏིང་
ངེ་འཛིན་བསྒྲུབས་པས་འཕགས་པ་མ་ཕམ་པས་རྗེས་སུ་བཟུང་ནས་དགའ་ལྡན་
དུ་བྱོན་ཏེ། ཐེག་པ་ཆེན་པོའི་ཆོས་ཀྱི་རྣམ་གྲངས་མང་དུ་གསན་ཅིང་། རྒྱལ་
བའི་རྒྱལ་ཚབ་ལ་ཐེག་པ་ཆེན་པོའི་དགོངས་འགྲེལ་བྱམས་པའི་ཆོས་ལྔ་དག་ཀྱང་
ཞུས་ཏེ། སླར་ཡང་འཛམ་གླིང་དུ་བྱོན་ནས། རང་ཉིད་ཀྱིས་ཀྱང་རྒྱས་པའི་
བསྟན་འཆོས་ས་སྡེ་ལྔ་དང་། བསྡུས་པའི་བསྟན་འཆོས་སྡོམ་རྣམ་གཉིས་ལ་
སོགས་པ་རྣམ་པར་རིག་པ་ཙམ་གྱི་ཚུལ་གསལ་བར་བྱེད་པའི་བསྟན་འཆོས་མང་
དུམཛད་ཅིང་། གཞན་དག་ལ་ཡང་རྒྱ་ཆེར་ཡང་དག་པར་བསྟན་པས་རྣམ་
པར་རིག་པ་ཙམ་དུ་སྨྲ་བའི་གྲུབ་མཐའ་བྱུང་བར་གྱུར་ཏོ། ། དེའི་འོག་ཏུ་
གནས་བརྟན་དབྱིག་གཉེན་དང༌། ཆོས་སྐྱོང་དང་། ཕྱོགས་ཀྱི་གླང་པོ་ལ་
སོགས་པས་དེའི་གཞུང་བཟུང་སྟེ་ཤིན་ཏུ་རྒྱས་པར་མཛད་དོ། ། དེ་ལྟར་ན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 25
འཕགས་པ་ཀླུ་སྒྲུབ་དང་། འཕགས་པ་ཐོགས་མེད་ནི་ཐེག་པ་ཆེན་པོའི་བསྟན་
པ་ལ་ཚད་མར་གྱུར་པའི་དགོངས་པ་འགྲེལ་བྱེད་ཡིན་པས། འཕགས་པའི་ཡུལ་
དུའང་། སློབ་དཔོན་འདི་གཉིས་གང་རུང་གི་གཞུང་ལ་མི་བརྟེན་པའི་ཐེག་པ་
ཆེན་པོའི་སློབ་དཔོན་སུའང་མ་བྱུང་ངོ༌། ། དེའི་ཕྱིར་བདག་ལེགས་སུ་འདོད་
པའི་ཐེག་པ་ཆེན་པོའི་ཚུལ་ལ་འཇུག་པར་འདོད་པ་དག་ཀྱང་། སློབ་དཔོན་
འདི་དག་ གི་གཞུང་ལ་ འདྲིས་ ཤིང་དགོངས་པ་དཔྱིས་ཕྱིན་པར་བྱས་ནས།
གདོད་ཐེག་ཆེན་གྱི་མདོ་སྡེ་དག་གི་དགོངས་པ་འགྲེལ་པ་ལ་འཇུག་ན་ལེགས་པར་
འགྱུར་གྱི། གཞན་དུ་ན་ཉམ་ངའི་ལམ་དུ་ལོང་བ་གྱ་ཚོམས་སུ་གོམ་པ་འདོར་བ་
ལྟར། གདོན་མི་ཟ་བར་གཡང་ས་ཆེན་པོར་ལྷུང་བར་འགྱུར་རོ། ། ཡང་རྒྱའི་
མཁན་པོའི་དགོངས་འགྲེལ་གྱི་འགྲེལ་པར་ཡང་། སྡེ་སྣོད་གསུམ་པ་དག་གི་
བཤད་པ་ལས་འབྱུང་བ། ཆོས་ཀྱི་འཁོར་ལོ་གསུམ་པོ་དེའང་སངས་རྒྱས་མྱ་
ངན་ལས་འདས་ནས་ལོ་བརྒྱ་ལྷག་ཙམ་ལོན་པ་ན། སྡེ་པ་ཉི་ཤུའི་སློབ་དཔོན་
རྣམས་སོ་སོ་ནས་རང་གི་རིགས་པས་ཆོས་ཀྱི་འཁོར་ལོ་དང་པོའི་རྣམ་པར་བཤད་
པབྱས་སོ། ། དེ་ནས་སངས་རྒྱས་མྱ་ངན་ལས་འདས་ནས་ལོ་ཉིས་བརྒྱ་ལོན་
པའི་འོག་ཏུ་བྱང་ཆུབ་སེམས་དཔའ་ཀླུ་སྒྲུབ་ཀྱིས་མདོ་སྡེ་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བརྟེན་ནས་བསྟན་བཅོས་རྣམས་མཛད་དེ། འདི་ལྟ་སྟེ། ཤེས་རབ་
ཀྱི་ཕ་རོལ་ཏུ་ཕྱིན་པའི་འགྲེལ་པ་དང་དབུ་མ་ལ་སོགས་པའོ། ། དེ་དག་ལས་
རྣམ་པར་བརྟགས་པའི་ངོ་བོ་ཉིད་སྤངས་པས་མཚན་ཉིད་མེད་པའི་ཚུལ་རབ་ཏུ་
བསྟན་ཏོ། ། དེ་ནས་འཕགས་པ་ལྷ་ལ་སོགས་པས་གཞུང་དེ་ཡང་དག་པར་
བླངས་ཏེ། གཅིག་ནས་གཅིག་ཏུ་བརྒྱུད་ཅིང་སྤེལ་ཏོ། ། སངས་རྒྱས་མྱ་ངན་
ལས་འདས་ནས་ལོ་དགུ་བརྒྱ་ལོན་པ་ན། བྱང་ཆུབ་སེམས་དཔའ་བྱམས་པས་
མདོ་སྡེ་དགོངས་པ་ཟབ་མོ་ངེས་པར་འགྲེལ་པ་ལ་སོགས་པ་ལ་བརྟེན་ནས་བསྟན་



26 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བཅོས་མཛད་དེ། འདི་ལྟ་སྟེ། རྣལ་འབྱོར་སྤྱོད་པའི་ས་དང་། དབུས་དང་
མཐའ་རྣམ་པར་འབྱེད་པ་ལ་སོགས་པའོ། ། སློབ་དཔོན་ཐོགས་མེད་དང་
དབྱིག་གཉེན་གྱིས་གཞུང་དེ་ཡང་དག་པར་བླངས་ནས་རབ་ཏུ་སྤེལ་ཏོ། ། དེའི་
ཚེ་སངས་རྒྱས་ཀྱི་ཆོས་རོ་གཅིག་པས་སྟོང་པ་དང་ཡོད་པར་སྨྲ་བ་དེ་དག་ལ་རྩོད་
པར་གྱུར་བ་མེད་དོ། ། ཞེས་འབྱུང་ངོ༌། ། དེ་དག་ནི་སངས་རྒྱས་ཀྱི་བསྟན་པ་
ལ་དགོངས་འགྲེལ་རྣམས་དུས་ཅི་ཙམ་དང་རྣམ་པ་དུ་ཞིག་བྱུང་བའི་ཚུལ་མདོ་
ཙམ་སྨོས་པ་ཡིན་ནོ། །
ད་ནི་འདི་དཔྱད་པར་བྱ་སྟེ། ཅི་དེ་བཞིན་གཤེགས་པའི་གསུང་རབ་ཀྱི་
དགོངས་པ་ལ་གྲུབ་མཐའ་བཞིར་གནས་སམ་འོན་ཏེ་མ་ཡིན་ཞེ་ན། མ་ཡིན་ཏེ།
འདི་ལྟར་གྲུབ་མཐའ་སྨྲ་བ་བཞི་པོ་དག་གི་གཞུང་རྣམས་ནི་ཕན་ཚུན་འགལ་བར་
གནས་པ་ཡིན་ཏེ། གཞན་དུ་ན། དེ་དག་ཕན་ཚུན་ཇི་ལྟར་རྩོད་པར་འགྱུར།
དེའི་ཕྱིར་གལ་ཏེ་སངས་རྒྱས་ཀྱི་གསུང་རབ་ཀྱི་དགོངས་པ་གྲུབ་མཐའ་བཞིར་
གནསན། གསུང་རབ་རྣམས་དགོངས་པ་ནང་འགལ་བར་ཅི་ལྟར་མི་འགྱུར།
གསུང་རབ་ནང་འགལ་བའི་སྨྲ་བ་པོ་ ཐམས་ཅད་མཁྱེན་པར་མི་འགྱུར་ཏེ།
རིག་བྱེད་ལ་སོགས་པའི་བྱེད་པ་པོ་བཞིན། གཞན་ཡང་གྲུབ་མཐའ་སྨྲ་བ་བཞི་
པོདག་ཀྱང་རང་རང་གི་གྲུབ་པའི་མཐའ་ཁོ་ན་དེ་བཞིན་གཤེགས་པའི་གསུང་
རབ་དགོངས་པར་འདོད་ཀྱི། གཞན་གྱི་གྲུབ་པའི་མཐའ་ནི་གསུང་རབ་ཀྱི་
དགོངས་པ་མ་ཡིན་པར་བསམས་ནས། ལུང་དང་རིགས་པས་དགག་པར་བྱེད་
པའི་ཕྱིར་དང་། གྲུབ་མཐའ་སྨྲ་བ་གཞན་གྱིས་རང་གི་གྲུབ་མཐའི་ཤེས་བྱེད་དུ་
དྲངས་པའི་ལུང་དག་གི་དགོངས་པའང་གཞན་དུ་འཆད་པར་བྱེད་པའི་ཕྱིར་
རོ། ། ཅི་སྟེ་གྲུབ་པའི་མཐའ་གཞན་རྣམས་ཀྱང་གསུང་རབ་ཀྱི་དགོངས་པར་
འདོད་ན་ནི། དེ་བཞིན་གཤེགས་པའི་གསུང་རབ་བཀག་པར་འགྱུར་བས།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
27
སངས་རྒྱས་ཀྱི་གྲུབ་མཐའ་སྨྲ་བར་མི་འགྱུར་རོ། ། ཅི་སྟེ་གྲུབ་མཐའ་བཞི་ལ་
དྲང་དོན་དང་ངེས་དོན་གྱི་ཁྱད་པར་ཡོད་ཀྱི། གསུང་རབ་ཀྱི་དགོངས་པ་ཡིན་
མ་ཡིན་གྱི་ཁྱད་པར་མེད་པས། གྲུབ་མཐའ་སྨྲ་བ་བཞི་པོའང་རང་གང་ཁས་
ལེན་པའི་གྲུབ་པའི་མཐའ་དེ་ཉིད་ངེས་དོན་དུ་བསམས་ནས་གཞན་གྱི་འདོད་པ་
རྣམས་དྲང་དོན་དུ་སྒྲུབ་པར་བྱེད་པ་ཡིན་གྱི། གསུང་རབ་ཀྱི་དགོངས་པ་ཡིན་
པ་འགོག་པ་མ་ཡིན་ནོ་ཞེ་ན། གྲུབ་པའི་མཐའ་གཞན་རྣམས་དྲང་དོན་གྱི་སྒྲ་ཇི་
བཞིན་པའི་དོན་དུ་སྒྲུབ་པར་བྱེད་ན་ནི། དེ་ཉིད་ཀྱི་ཕྱིར་གྲུབ་པའི་མཐའ་དེ་ནི་
དྲང་དོན་གྱི་དགོངས་པ་ཡིན་པའང་བཀག་པ་ཡིན་ཏེ། དྲང་དོན་གྱི་མདོ་སྡེ་
དག་ལ་སྒྲ་ཇི་བཞིན་པར་མངོན་པར་ཞེན་དུ་མི་རུང་བར་གྲུབ་མཐའ་སྨྲ་བ་
ཐམས་ཅད་འདོད་པའི་ཕྱིར་རོ། ། ཅི་སྟེ་གྲུབ་མཐའ་གཞན་དྲང་དོན་གྱི་མདོའི་
དགོངས་པའི་དོན་ཡིན་པར་སྒྲུབ་བོ་ཞེ་ན། དེ་ལྟར་ན་དྲང་དོན་གྱི་མདོ་སྡེ་དང་།
ངེས་དོན་གྱི་མདོ་སྡེ་རྣམས་དགོངས་པའི་དོན་འགལ་བའམ། འོན་ཏེ་མི་འགལ།
དང་པོ་ལྟར་ན། བཀའ་ལ་ནང་འགལ་བའི་ཉེས་པ་ཇི་ལྟར་སྤོང་། ཕྱོགས་
གཉིས་པ་ལྟར་ན། རང་གི་ལུགས་ནི་ངེས་དོན་གྱི་དགོངས་པ་ཡིན་པས་འཐད་
ལ། གཞན་གྱི་ལུགས་ནི་དྲང་དོན་གྱི་དགོངས་པ་ཡིན་པས་མི་འཐད་དོ་ཞེས་
སུན་འབྱིན་པ་ཅི་ལྟར་རིགས། དེ་ལྟར་གྲུབ་མཐའ་སྨྲ་བ་བཞི་པོ་སངས་རྒྱས་ཀྱི་
གྲུབ་མཐའ་སྨྲ་བར་མི་འགྱུར་ཏེ། འགའ་ཞིག་གསུང་རབ་ཀྱི་དགོངས་པ་ལས་
ཕྱི་རོལ་ཏུ་གྱུར་པའི་ཕྱིར་རོ་ཞེ་ན། ཉེས་པ་མེད་དེ། དེ་བཞིན་གཤེགས་པའི་
གསུང་རབ་ནི་བདག་མེད་པ་སྟོན་པས་ཕྱི་རོལ་པའི་བསྟན་པ་ལས་ཁྱད་ཞུགས་པ་
ཡིན་ལ། གྲུབ་མཐའ་སྨྲ་བ་བཞི་པོ་རྣམས་ཀྱང་བདག་མེད་པ་ཁས་ལེན་པའི་
ཕྱིར་རོ། ། འོ་ན་རྒྱུད་ལས། དེ་ལ་བྱེ་བྲག་སྨྲ་བ་བསྟན། ། མདོ་སྡེ་པ་ཡང་དེ་
བཞིན་ཏེ། ། རྣལ་འབྱོར་སྤྱོད་པ་དེ་ལས་ ཕྱིས། ། དེ་ཡི་རྗེས་སུ་དབུ་མ་



28 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བསྟན། ། ཅེས་གསུངས་པ་ཇི་ལྟར་དྲང་ཞེ་ན། དེས་ནི་སངས་རྒྱས་ཀྱིས་
གདུལ་བྱ་ལ་གྲུབ་མཐའ་བཞི་བསྟན་པར་སྟོན་པའི་ལུང་མ་ཡིན་གྱི། འོན་ཀྱང་
མ་འོངས་པ་ན་སངས་རྒྱས་ཀྱི་བསྟན་པ་ལ་དགོངས་འགྲེལ་གྱི་གྲུབ་མཐའ་བཞི་
འོང་བར་གཟིགས་ནས། དེའི་ཚེ་སློབ་དཔོན་གྱིས་སློབ་མ་བློ་གྲོས་དམན་པ་
དག་ཚུལ་དེས་བསྟན་པ་ལ་རིམ་གྱིས་དྲང་བར་བྱའོ་ཞེས་སྟོན་པ་ཡིན་ནོ། ། དེ་
བསན་གྲུབ་མཐའ་བཞི་པོ་སོ་སོའི་ལུགས་ལ་ཐེག་པ་གསུམ་གྱི་རྣམ་གཞག་བྱེད་
དེ། དེ་བཞིན་གཤེགས་པས་ཐེག་པ་གསུམ་བསྟན་པའི་ཕྱིར་རོ། ། རང་ཁས་
ལེན་པ་ལས་གཞན་པའི་གྲུབ་པའི་མཐའ་རྣམས་ནི་དེ་དང་དེ་ཁས་ལེན་པ་པོ་
རྣམས་ཀྱིས་སྒྲོ་བཏགས་པ་ཙམ་ཡིན་གྱི། དེ་བཞིན་གཤེགས་པའི་དགོངས་པ་མ་
ཡིན་པར་འཇོག་གོ ། དེའི་ཕྱིར་གྲུབ་མཐའ་བཞི་པོ་བཀའི་དགོངས་པ་ལ་
གནས་སོ་ཞེས་བྱ་བ་འདི་ནི་གྲུབ་མཐའ་སྨྲ་བ་བཞི་པོ་སུ་ཡིའང་ལུགས་མ་ཡིན་ལ།
རིགས་པ་དང་འགལ་བའི་ཕྱིར་ཤིན་ཏུ་མི་རིགས་སོ། ། འོ་ན་གྲུབ་མཐའ་བཞི་
ལས་གང་ཞིག་བདེ་བར་གཤེགས་པའི་དགོངས་པ་ཡིན་ཞེ་ན། འཕགས་པ་ཀླུ་
སྒྲུབ་ཀྱི་ལུགས་འབའ་ཞིག་དེ་བཞིན་གཤེགས་པའི་བཀའི་དགོངས་པ་འཁྲུལ་བ་
མེད་པ་ཡིན་ཏེ། དེ་བཞིན་གཤེགས་པས་ཆོས་གང་ཇི་སྙེད་གསུངས་པ་ཐམས་
ཅད་ནི་བདེན་པ་གཉིས་ལས་བརྩམས་ཏེ་གསུངས་པ་ཡིན་ལ། འཕགས་པ་ཀླུ་
སྒྲུབ་ཀྱི་ལུགས་ལས་གཞན་ལ་བདེན་པ་གཉིས་ཕྱིན་ཅི་མ་ལོག་པར་རྣམ་པར་
བཞག་པ་མེད་པའི་ཕྱིར་རོ། ། དེའི་ཕྱིར་འདི་ཉིད་དུ། འཕགས་པ་ཀླུ་སྒྲུབ་
ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། ། དེ་དག་
ཀུན་རྫོབ་དེ་ཉིད་བདེན་ལས་ཉམས། ། བདེན་གཉིས་ཉམས་ལ་ཐར་པ་འགྲུབ་
ཡོད་མིན། ། ཅེས་འཆད་པར་འགྱུར་རོ། ། གཞན་ཡང་བྱེ་བྲག་ཏུ་སྨྲ་བ་དག་
གི་འདོད་པའི་དུས་གསུམ་རྫས་སུ་གྲུབ་པ་དང་། འདུས་མ་བྱས་དང་མི་ལྡན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
29
པའི་འདུ་བྱེད་རྫས་སུ་གྲུབ་པ་དང་། མདོ་སྡེ་པའི་འདོད་པ་ཤེས་པ་རྣམ་ལྡན་
དང་། དེའི་རྒྱུ་དོན་ལྐོག་ན་མོ་དང་། སྡེ་པ་གཉིས་ཀའི་ཐུན་མོང་གི་འདོད་པ་
རྡུལ་ཕྲན་ཆ་མེད་བདེན་པ་དང་། རྣམ་རིག་པའི་འདོད་པ་རྣམ་ཤེས་བདེན་པ་
རྣམས་གལ་ཏེ་གསུང་རབ་ཀྱི་དགོངས་པ་ཡིན་ན། དེ་དག་ལ་རིགས་པས་
གནོད་པའི་ཕྱིར་སྨྲ་བ་པོ་ཐམས་ཅད་མཁྱེན་པར་མི་འགྱུར་ལ། གལ་ཏེ་དེ་དག་
བཀའི་དགོངས་པ་མ་ཡིན་ན། རྣམ་རིག་པ་མན་ཆད་ཀྱི་གྲུབ་མཐའ་རྣམས་དེ་
བཞིན་གཤེགས་པའི་དགོངས་པར་ཇི་ལྟར་འགྱུར། ཅི་སྟེ་འདི་དག་ཀྱང་ངེས་
དོན་གྱི་མདོའི་དོན་མ་ཡིན་ཡང་། དྲང་དོན་གྱི་མདོའི་དོན་ཡིན་ནོ་ཞེ་ན། མ་
ཡིན་ཏེ། དྲང་དོན་གྱི་མདོ་སྡེ་དག་གི་དོན་ནི་ཀུན་རྫོབ་བདེན་པ་ཡིན་ལ། རྣམ་ .
རིག་པ་མན་ཆད་ཀྱི་འདོད་པ་དང་ཐུན་མོང་མ་ཡིན་པ་དེ་དག་ནི་ཀུན་རྫོབ་ཀྱི་
བདེན་པར་ཡང་མ་གྲུབ་པའི་ཕྱིར་རོ། ། གཞན་ཡང་དྲང་དོན་དང་ངེས་དོན་གྱི་
མདོ་སྡེ་དག་ནི་གདུལ་བྱ་ཉེ་བའི་བསམ་པ་ལ་ལྟོས་ནས་རྟོག་དཔྱོད་ཐ་དད་པས་
བསྟན་པ་ཙམ་མ་གཏོགས། དགོངས་པའི་དོན་འགལ་བ་མ་ཡིན་ཏེ། དེ་
བཞིན་གཤེགས་པའི་གསུང་ཐམས་ཅད་དེ་བཞིན་ཉིད་ལ་འབབ་ཅིང་གཞོལ་
བའི་ཕྱིར་རོ། ། དེ་བས་ན་གྲུབ་མཐའ་ཐ་དད་ནང་འགལ་བ་རྣམས་དྲང་དོན་
དང་ངེས་དོན་གྱི་མདོ་སྡེ་རྣམས་ཀྱི་དགོངས་པ་ཡིན་ནོ་ཞེས་ཟེར་བ་ནི། རྣམ་
པར་མ་བརྟགས་པར་སྨྲ་བ་ཡིན་ནོ། ། དེ་ལྟར་ན་དེ་བཞིན་གཤེགས་པའི་གསུང་
རབ་ཐམས་ཅད་ཀྱི་དགོངས་པ་ནི་མཐའ་བྲལ་དབུ་མའི་ལམ་གཅིག་པུ་འདི་ཉིད་
དུ་གནས་སོ། ། དེ་དག་ནི་རེ་ཞིག་བསྟན་བཅོས་ཀྱི་འགྲེལ་བ་ཡིན་ནོ། །
འདིའི་བརྗོད་པར་བྱ་བ་ནི་ཟབ་པ་དང་རྒྱ་ཆེ་བའི་ཚུལ་རྣམ་པ་གཉིས་
ཡིན་ནོ། ། དེ་ལ་ཟབ་པ་ནི་གང་ཟག་དང་ཆོས་ཀྱི་བདག་མེད་པ་གཉིས་ཀྱི་རང་
བཞིན་སྟོང་པ་ཉིད་དང་། རྒྱ་ཆེ་བ་ནི། བསམ་པ་རྒྱ་ཆེ་བ་ཀུན་རྫོབ་བྱང་ཆུབ་



30
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཀྱི་སེམས་ཀྱི་རང་བཞིན་སྙིང་རྗེ་ཆེན་པོ་དང་། སྦྱོར་བ་རྒྱ་ཆེ་བ་དོན་དམ་བྱང་
ཆུབ་སེམས་ཀྱི་རང་བཞིན་བྱང་ཆུབ་སེམས་དཔའི་ས་བཅུ་དང་། འབྲས་བུ་རྒྱ་
ཆེ་བ་སངས་རྒྱས་ཀྱི་སྐུ་གསུམ་ཡོན་ཏན་དང་བཅས་པ་ཕྲིན་ལས་དང་བཅས་པ་
རྣམས་ཏེ། དེ་ལྟ་བུའི་ཟབ་པ་དང་རྒྱ་ཆེ་བའི་ཚུལ་རྣམ་པ་གཉིས་གཞུང་འདིར་
གཏན་ལ་འབེབས་པར་བྱེད་དོ། །
དགོས་པའང་གཉིས་ཏེ། གནས་སྐབས་ཀྱི་དགོས་པ་དང་། མཐར་
ཐུག་གི་ དགོས་ པ་ གཉིས་སོ། ། གནས་སྐབས་ཀྱི་དགོས་པའང་གཉིས་ཏེ།
བརྗོད་བྱ་རྟོགས་པའི་དགོས་པ་དང་། གཞུང་ལ་འཇུག་པའི་དགོས་པའོ། །
དང་པོ་ནི། འདི་ལས་ཇི་སྐད་བཤད་པའི་ཟབ་པ་དང་རྒྱ་ཆེ་བའི་ཚུལ་རྣམ་པ་
གཉིས་བདེ་བླག་ཏུ་རྟོགས་པའོ། ། གཉིས་པ་ནི། འདིར་ཀླུ་སྒྲུབ་ཀྱི་ཕྱོགས་ཀྱི་
གཞུང་བཙུགས་ཤིང་། དེ་ལས་གཞན་དུ་སྨྲ་བ་དག་རིགས་པས་སུན་ཕྱུང་བ་ན།
ཀླུ་སྒྲུབ་ཀྱི་ལུགས་འབའ་ཞིག་མཆོག་ཏུ་རྟོགས་ཏེ། དེའི་གཞུང་དབུ་མ་སོགས་
ལ་གུས་པས་འཇུག་པར་འགྱུར་བ་སྟེ་འགྲེལ་པར། དབུ་མའི་བསྟན་བཅོས་ལ་
འཇུག་པར་བྱ་བའི་ཕྱིར་དབུ་མ་ལ་འཇུག་པ་རྩོམ་པར་འདོད་པས། ཞེས་
གསུངས་པའི་ཕྱིར་རོ། ། མཐར་ཐུག་གི་དགོས་པ་ནི། གནས་སྐབས་ཀྱི་དགོས་
པ་དེ་དག་ལ་བརྟེན་ནས་ཡང་དག་པའི་ལམ་ལ་ཞུགས་ཏེ། ཟབ་པ་དང་རྒྱ་ཆེ་
བའི་ཚུལ་བླ་ན་མེད་པ་ཐུགས་སུ་ཆུད་པ་རྣམ་པ་ཐམས་ཅད་མཁྱེན་པའི་གོ་
འཕང་བརྙེས་པའོ། ། དེ་ལྟ་བུའི་བརྗོད་བྱ་དང་དགོས་པ་ཁྱད་པར་ཅན་དང་
ལྡན་པའི་བསྟན་བཅོས་དབུ་མ་ལ་འཇུག་པ་འདིའི་བསྡུས་པའི་དོན་
གསུམ་གྱིས་རིག་པར་བྱ་སྟེ། འདི་ལྟར། རྩོམ་པའི་བྱ་བ་ལ་འཇུག་པའི་ཡན་
ལག འཇུག་བྱ་བསྟན་བཅོས་ཀྱི་རང་བཞིན། བྱ་བ་མཐར་ཕྱིན་པའི་ཡན་ལག་
གོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 31 །
དང་པོ་རྩོམ་པའི་བྱ་བ་ལ་འཇུག་པའི་ཡན་ལག་ལའང་། དགེ་
ལེགས་ཆེན་པོ་ཀུན་གྱི་རྩ་བ་བཅོམ་ལྡན་འདས་སྙིང་རྗེ་ཆེན་པོ་ལ་བསྟོད་པར་
འོས་པའི་རྒྱུ་བསྟན་པ་དང་། དེའི་རང་བཞིན་བརྗོད་པའི་སྒོ་ནས་དེ་ལ་བསྟོད་
པ་བསྟན་པ་གཉིས་སོ། ། དང་པོའི་དབང་དུ་བྱས་ནས། ཉན་ཐོས་སངས་
རྒྱས་འབྲིང་རྣམས་ཐུབ་དབང་སྐྱེས། ། སངས་རྒྱས་བྱང་ཆུབ་སེམས་དཔའ་
ལས་འཁྲུངས་ཤིང་། ། སྙིང་རྗེའི་སེམས་དང་གཉིས་སུ་མེད་བློ་དང་། བྱང་
ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། ། ཞེས་སོགས་ཚིགས་སུ་བཅད་པ་གཉིས་
སྨོས་སོ། ། ཚིགས་སུ་བཅད་པ་དང་པོ་འདིས་ནི་མཆོག་ཏུ་གྱུར་བའི་གང་ཟག་
བཞིའི་ནང་ནས་བྱང་ཆུབ་སེམས་དཔའ་གཙོ་བོར་བསྟན་ལ། དེའི་རྒྱུའང་སྙིང་
རྗེ་ལ་སོགས་པ་ཆོས་གསུམ་ཡིན་པར་བསྟན་ཏོ། ། དེ་ལ་ཉན་ཐོས་དང་།
སངས་རྒྱས་འབྲིང་དུ་གྱུར་པ་རང་སངས་རྒྱས་ནི་ཐུབ་པའི་དབང་པོ་ཡང་དག་
པར་རྫོགས་པའི་སངས་རྒྱས་ལས་སྐྱེས་པ་ཡིན་ཏེ། སངས་རྒྱས་འཇིག་རྟེན་དུ་
བྱོན་པ་ན་རྟེན་ཅིང་འབྲེལ་བར་འབྱུང་བ་ཕྱིན་ཅི་མ་ལོག་པར་གསུང་བར་འགྱུར་
ལ། གདུལ་བྱ་རྣམས་ཀྱིས་དེ་ཉན་པ་དང་། སེམས་པ་དང་། བསྒོམས་པ་
ལས་རང་རང་གི་ལྷག་པར་མོས་པའི་སྐལ་བ་ཇི་ལྟ་བ་བཞིན་དུ་ཉན་ཐོས་ལ་
སོགས་པའི་བྱང་ཆུབ་གསུམ་ཡོངས་སུ་རྫོགས་པར་འགྱུར་བའི་ཕྱིར་རོ། ། ཉན་
ཐོས་རྣམས་ནི་སངས་རྒྱས་ཀྱི་གསུང་ལས་སྐྱེས་པར་རིགས་ན། རང་སངས་རྒྱས་
རྣམས་ནི་གཞན་གྱི་བསྟན་པ་ལ་མི་ལྟོས་པར་རང་གིས་བྱང་ཆུབ་མངོན་དུ་བྱེད་
པམ་ཡིན་ནམ། ཇི་ལྟར་ན་སངས་རྒྱས་ཀྱི་གསུང་ལས་སྐྱེས་པ་ཡིན་ཞེ་ན། ཉེས་
པ་མེད་དེ། ཁ་ཅིག་གིས། དེ་བཞིན་གཤེགས་པ་ལ་རྟེན་ཅིང་འབྲེལ་བར་
འབྱུང་བ་ཐོས་ཏེ། དོན་དམ་པ་རྟོགས་པ་ལམཁས་སུ་ཟིན་ཀྱང་། མཐོང་བའི་
སྐྱེ་བ་ཁོ་ན་ལ་མྱ་ངན་འདས་པ་ཐོབ་པར་མི་འགྱུར་གྱི། འོན་ཀྱང་མྱོང་བར་ངེས་



32 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པའི་ལས་ཀྱི་རྣམ་པར་སྨིན་པ་བཞིན་དུ་ཚེ་རབས་གཞན་དུ་མྱ་ངན་ལས་འདས་
པ་གདོན་མི་ཟ་བར་ཐོབ་པར་འགྱུར་ལ། དེའང་གལ་ཏེ་སངས་རྒྱས་འབྱུང་བ་
དང་མ་ཕྲད་ན་རང་རྒྱལ་བར་འགྱུར་བའི་ཕྱིར་རོ། ། ཇི་སྐད་དུ་བཞི་བརྒྱ་པར།
དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་མ་ཐོབ་ཀྱང་། སྐྱེ་བ་
གཞན་དུ་འབད་མེད་པར། ། ངེས་པར་ཐོབ་འགྱུར་ལས་བཞིན་ནོ། ། ཞེས་
བཤད་ཅིང་། དབུ་མ་ལས་ཀྱང་། རྫོགས་སངས་རྒྱས་རྣམས་མ་བྱུང་ཞིང་། །
ཉན་ཐོས་རྣམས་ཀྱང་ཟད་པ་ན། ། རང་སངས་རྒྱས་ཀྱི་ཡེ་ཤེས་ནི། ། རྟེན་པ་
མེད་ལ་རབ་ཏུ་འབྱུང་། ། ཞེས་གསུངས་པ་ཡིན་ནོ། ། གཞན་ཡང་རང་སངས་
རྒྱས་རྣམས་ནི་སྲིད་པ་ཐ་མའི་ཚེ་གཞན་གྱི་བསྟན་པ་ལ་ཉེ་བར་མི་ལྟོས་པ་ཡིན་གྱི།
རྣམ་པ་ཐམས་ཅད་དུ་མི་ལྟོས་པ་མ་ཡིན་ནོ། ། ཅིའི་ཕྱིར་ཉན་ཐོས་ཞེས་བྱ་ཞེ་ན།
ཡང་དག་པའི་གདམས་ངག་གི་འབྲས་བུ་ཐོབ་པ་གཞན་ལ་སྒྲོགས་པར་བྱེད་པའི་
ཕྱིར་ཏེ། འདི་ལྟར་བྱ་བ་བྱས་སོ། ། འདི་ལས་སྲིད་པ་གཞན་མི་ཤེས་སོ་ཞེས་
པའི་ཚུལ་གྱིས་སོ། ། ཡང་ན། ཐེག་པ་ཆེན་པོའི་ལམ་དེ་བཞིན་གཤེགས་པ་
རྣམས་ལས་ཐོས་ནས་དེ་དོན་དུ་གཉེར་བ་རྣམས་ལ་སྒྲོགས་པའི་ཕྱིར་ཉན་ཐོས་ཏེ།
དམ་པའི་ཆོས་པདྨ་དཀར་པོ་ལས། མགོན་པོ་དེ་རིང་བདག་ཅག་ཉན་ཐོས་
གྱུར། ། བྱང་ཆུབ་དམ་པ་ཡང་དག་བསྒྲག་པར་བགྱི། ། བྱང་ཆུབ་དམ་པའི་སྒྲ་
ཡང་རབ་ཏུ་བརྗོད། ། དེ་བས་བདག་ཅག་ཉན་ཐོས་མི་བཟད་འདྲ། ། ཞེས་
གསུངས་པ་ལྟར་རོ། ། བྱང་ཆུབ་སེམས་དཔའ་རྣམས་ལའང་ཐལ་བར་མི་
འགྱུར་རམ་ཞེ་ན། མི་འགྱུར་ཏེ། སྒྲོགས་པར་བྱེད་པ་ཙམ་ཡིན་གྱི། རྗེས་སུ་
མཐུན་པ་ཙམ་ཡང་མི་སྒྲུབ་པ་གང་ཡིན་པ་དེ་ནི་ཉན་ཐོས་ཞེས་བྱའི། བྱང་ཆུབ་
སེམས་དཔའ་རྣམས་ནི་དེ་ལྟ་བུ་མ་ཡིན་པའི་ཕྱིར་རོ། ། ཅིའི་ཕྱིར་རང་སངས་
རྒྱས་རྣམས་འ་སངས་རྒྱས་འབྲིང་ཞེས་བྱ་ཞེ་ན། སངས་རྒྱས་ཞེས་པའི་སྒྲ་འདི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
33
ནི་དེ་ཁོ་ན་ཉིད་རྟོགས་པའི་དོན་ཅན་ཡིན་པས་ཉན་ཐོས་དང་། རང་སངས་
རྒྱས་དང་། ཡང་དག་པར་རྫོགས་པའི་སངས་རྒྱས་གསུམ་ཅར་ལའང་འཇུག་ལ།
དེས་ན་རང་སངས་རྒྱས་ལའང་སངས་རྒྱས་ཀྱི་སྒྲས་བསྙད་ལ། དེ་ཉིད་བསོད་
ནམས་དང་ཡེ་ཤེས་ཀྱི་ཁྱད་པར་གོང་ནས་གོང་དུ་འཕེལ་བས་ཉན་ཐོས་རྣམས་
ལས་ཁྱད་པར་དུ་འཕགས་པའི་ ཕྱིར་དང་། བསོད་ནམས་དང་ཡེ་ཤེས་ཀྱི་
ཚོགས་དང་ཐུགས་རྗེ་ཆེན་པོ་དང་རྣམ་པ་ཐམས་ཅད་མཁྱེན་པ་ལ་སོགས་པ་མེད་
པས་ཡང་དག་པར་རྫོགས་པའི་སངས་རྒྱས་ལས་དམན་པའི་ཕྱིར་འབྲིང་། དེ་
ཉིད་ཀྱི་ཕྱིར་དེ་དག་ནི་སྲིད་པ་ཐ་མའི་ཚེ་གཞན་གྱིས་ཉེ་བར་བསྟན་པ་ལ་མི་ལྟོས་
པར་རང་བྱུང་གི་ཡེ་ཤེས་མངོན་དུ་བྱེད་ཅིང་། བདག་ཉིད་གཅིག་པུའི་ཕྱིར་
སངས་རྒྱས་པས་ན་རང་སངས་རྒྱས་སོ། ། ཅིའི་ཕྱིར་བཅོམ་ལྡན་འདས་ལ་ཐུབ་
པའི་དབང་པོ་ཞེས་བྱ་ཞེ་ན། གོང་ན་མེད་པའི་ཆོས་ཀྱི་དབང་ཕྱུག་ཕུན་སུམ་
ཚོགས་པའི་ཉན་ཐོས་དང་། རང་སངས་རྒྱས་དང༌། བྱང་ཆུབ་སེམས་དཔའ་
རྣམས་ལས་ཀྱང་ཆོས་ཀྱི་དབང་ཕྱུག་ཕུན་སུམ་ཚོགས་པ་མངའ་བའི་ཕྱིར་དང་།
ཉན་ཐོས་ལ་སོགས་པའང་དེའི་བཀས་མངའ་བསྒྱུར་བའི་ཕྱིར་རོ། ། ཡང་ཐུབ་
པའི་དབང་པོ་ཉིད་གང་ལས་བལྟམས་ཞེ་ན། ཡང་དག་པར་རྫོགས་པའི་སངས་
རྒྱུས་ནི་བྱང་ཆུབ་སེམས་དཔའ་རྣམས་ལས་འཁྲུངས་སོ། ། གལ་ཏེ་བྱང་ཆུབ་
སེམས་དཔའ་རྣམས་ཀྱང་དེ་བཞིན་གཤེགས་པས་ཉེ་བར་བསྟན་པ་ལས་སྐྱེས་
པར་གྱུར་པས་རྒྱལ་བའི་སྲས་ཞེས་བརྗོད་པ་མ་ཡིན་ནམ། ཇི་ལྟར་ན་སངས་
རྒྱས་བཅོམ་ལྡན་འདས་རྣམས་ཀྱང་བྱང་ཆུབ་སེམས་དཔའ་ལས་འཁྲུངས་ཞེ་ན།
བདེན་མོད་ཀྱི། འོན་ཀྱང་རིགས་པ་དང་ལུང་གཉིས་ལ་བརྟེན་ནས་བྱང་ཆུབ་
སེམས་དཔའ་སངས་རྒྱས་ཀྱི་རྒྱུར་བསྟན་ཏོ། ། དེ་ལ་རེ་ཞིག་རིགས་པ་ནི།
བྱང་ཆུབ་སེམས་དཔའ་རྣམས་རྒྱུ་གཉིས་ཀྱིས་ཡང་དག་པར་རྫོགས་པའི་སངས་



34 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྒྱས་རྣམས་ཀྱི་འབྲས་བུ་མཐར་ཐུག་པའི་རྒྱུའི་གཙོ་བོར་གྱུར་པའི་ཕྱིར་རོ། །
རྒྱུགཉིས་པོ་གང་ཞེ་ན། གནས་སྐབས་ཀྱི་ཁྱད་པར་དང་། ཡང་དག་
པར་འཛིན་དུ་འཇུག་པ་ལས་སོ། ། དང་པོ་ནི། དེ་བཞིན་གཤེགས་པའི་
གནས་སྐབས་ནི་བྱང་ཆུབ་སེམས་དཔའི་གནས་སྐབས་ཀྱི་རྒྱུ་ཅན་ཡིན་པའི་ཕྱིར་
རོ། ། འདི་ལྟར། ས་བཅུ་རྒྱུན་གྱི་ཐ་མའི་བྱང་ཆུབ་སེམས་དཔའ་རྣམས་རྡོ་རྗེ་
ལྟ་བུའི་ཏིང་ངེ་འཛིན་བསྐྱེད་དེ། སྐད་ཅིག་མ་གཉིས་པ་ལ་ཆོས་ཐམས་ཅད་
རྣམ་པ་ཐམས་ཅད་དུ། མངོན་པར་རྫོགས་པར་བྱང་ཆུབ་པའི་རང་བཞིན་ཅན་
གྱི་དེ་བཞིན་གཤེགས་པར་འགྱུར་བའི་ཕྱིར་རོ། ། གཉིས་པ་ནི། དེ་བཞིན་
གཤེགས་པ་རྣམས་སྔོན་སོ་སོ་སྐྱེ་བོར་གྱུར་པ་ན། བྱང་ཆུབ་སེམས་དཔའ་
རྣམས་ཀྱིས་ཐོག་མ་ཉིད་དུ་བྱང་ཆུབ་ཀྱི་སེམས་ཡང་དག་པར་ལེན་དུ་འཇུག་པའི་
ཕྱིར་ཏེ། ཇི་ལྟར་འཕགས་པ་འཇམ་དཔལ་བྱང་ཆུབ་སེམས་དཔར་གྱུར་པས་དེ་
བཞིན་གཤེགས་པ་ཤཱཀྱ་ཐུབ་པ་དང་། དེ་ལས་གཞན་པའི་དེ་བཞིན་གཤེགས་
པ་རྣམས་ཐོག་མར་བྱང་ཆུབ་ཀྱི་སེམས་ཡང་དག་པར་འཛིན་དུ་བཅུག་པར་
འདོད་པ་བཞིན་ནོ། ། ལུང་ཡང་ཡོད་དེ། ཇི་སྐད་དུ། འཕགས་པ་དཀོན་
མཆོག་བརྩེགས་པའི་མདོ་ལས། འོད་སྲུངས་འདི་ལྟ་སྟེ་དཔེར་ན། ཟླ་བ་ཚེས་
པ་ལ་ཕྱག་འཚལ་བ་ལྟར་ཉ་བ་ལ་ནི་མ་ཡིན་ནོ། ། འོད་སྲུངས་དེ་བཞིན་དུ་གང་
དག་ང་ལ་རབ་ཏུ་དད་པ་དེ་དག་གིས་བྱང་ཆུབ་སེམས་དཔའ་ལ་ཕྱག་བྱའི། དེ་
བཞིན་དུ་དེ་བཞིན་གཤེགས་པ་རྣམས་ལ་ནི་དེ་ལྟ་མ་ཡིན་ནོ། ། དེ་ཅིའི་ཕྱིར་ཞེ་
ན། བྱང་ཆུབ་སེམས་དཔའ་རྣམས་ལས་ནི་དེ་བཞིན་གཤེགས་པ་རྣམས་འབྱུང་
ངོ་། ། དེ་བཞིན་གཤེགས་པ་རྣམས་ལས་ནི་ཉན་ཐོས་དང་རང་སངས་རྒྱས་
ཐམས་ཅད་འབྱུང་ངོ་ཞེས་གང་གསུངས་པ་ལྟར་རོ། ། ཅིའི་ཕྱིར་མདོ་འདིར་
བྱང་ཆུབ་སེམས་དཔའ་ལ་བསྔགས་པར་མཛད་ཅེ་ན། བྱང་ཆུབ་སེམས་དཔའ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 35 །
ནི་ཇི་སྐད་བཤད་པའི་རྒྱུ་མཚན་གྱིས་སངས་རྒྱས་ཀྱི་རྒྱུ་ཕུན་སུམ་ཚོགས་པ་ཆེས་
བརླིང་བ་ཡིན་ལ། དེའི་ཕྱིར་རྒྱུ་ལ་མཆོད་པར་བརྗོད་པས་ཀྱང་འབྲས་བུ་ལ་
མཆོད་པར་དོན་གྱིས་འཕངས་པར་དགོངས་ཏེ། ཇི་ལྟར་སྨན་གྱི་ལྗོན་ཤིང་ཆེན་
པོ་འབྲས་བུ་དཔག་ཏུ་མེད་པ་སྟེར་བའི་མྱུ་གུ་ནི་བསྒྲིམས་ཏེ་བསྐྱང་བར་བྱ་བ་
ལྟར། དེ་བཞིན་གཤེགས་པའི་སྨན་གྱི་ཤིང་ལྗོན་པ་ཆེན་པོ་འབྱིན་པར་བྱེད་
པའི་བྱང་ཆུབ་སེམས་དཔའི་མྱུ་གུ་ཡང་བསྒྲིམས་ཏེ་བསྐྱང་བར་བྱ་བ་ཉིད་དུ་
བསྟན་པའི་ཕྱིར་དང་། དུས་དེར་ཉེ་བར་གྱུར་པའི་གདུལ་བྱ་ཐེག་པ་གསུམ་ལ་
གནསཔ་རྣམས་ཀྱང་ཐེག་པ་ཆེན་པོ་ལ་ངེས་པར་སྦྱར་བར་བྱ་བའི་ཕྱིར་བྱང་
ཆུབ་སེམས་དཔའ་རྣམས་ལ་བསྔགས་པ་མཛད་པ་ཡིན་ནོ། ། ཡང་བྱང་ཆུབ་
སེམས་དཔའ་དེ་དག་ཅིའི་རྒྱུ་ཅན་ཞིག་ཡིན་ཞེ་ན། འཆད་པར་འགྱུར་བའི་
དམིགས་པ་དང་རྣམ་པའི་མཚན་ཉིད་ཅན་གྱི་སྙིང་རྗེའི་སེམས་དང་། དངོས་
པོ་དང་དངོས་པོ་མེད་པ་ལ་སོགས་པ་མཐའ་ཐམས་ཅད་དང་བྲལ་བའི་གཉིས་སུ་
མེད་པའི་བློ་དང་། གཞན་གྱི་དོན་དུ་རྣམ་པ་ཐམས་ཅད་མཁྱེན་པའི་ཡེ་ཤེས་
མངོན་དུ་བྱ་བར་འདོད་པའི་མཚན་ཉིད་ཅན་གྱི་བྱང་ཆུབ་ཀྱི་སེམས་རྣམས་ནི་
རྒྱལབའི་སྲས་པོ་རྣམས་ཀྱི་རྒྱུ་ཡིན་ནོ། ། ཅིའི་ཕྱིར་གསུམ་པོ་འདི་ཙམ་ཞིག་
བྱང་ཆུབ་སེམས་དཔའ་རྣམས་ཀྱི་རྒྱུར་བརྗོད་ཅེ་ན། གང་ཞིག་རྣམ་པ་ཐམས་
ཅད་མཁྱེན་པ་ཉིད་ཀྱི་རྒྱུ་མ་ཚང་བ་མེད་པ་དང་། ཕྱིན་ཅི་མ་ལོག་པ་ལ་ནན་
ཏན་བྱེད་པ་དེ་ནི་བྱང་ཆུབ་སེམས་དཔའ་ཞེས་བྱ་སྟེ། བྱང་ཆུབ་ཆེན་པོའི་རྒྱུ་ལ་
སློབཔའི་ཕྱིར་རོ། ། གསུམ་པོ་འདི་དག་ཀྱང་རྣམ་མཁྱེན་གྱི་ཡེ་ཤེས་ཀྱི་རྒྱུ་མ་
ཚང་བ་མེད་པ་དང་། ཕྱིན་ཅི་མ་ལོག་པ་ཡིན་ཏེ། ཇི་སྐད་དུ། རྣམ་སྣང་
མངོན་བྱང་གི་རྒྱུད་ལས། གསང་བའི་བདག་པོ་རྣམ་པ་ཐམས་ཅད་མཁྱེན་པ་
ཉིད་ཀྱི་ཡེ་ཤེས་ནི་བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ། སྙིང་རྗེའི་རྩ་བ་ཅན།



36 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཐབས་ཀྱིས་མཐར་ཕྱིན་པ་ཡིན་ནོ་ཞེས་འབྱུང་ཞིང་། རིན་པོ་ཆེའི་ཕྲེང་བ་ལས་
ཀྱང་། དེ་ཡི་རྩ་བ་བྱང་ཆུབ་སེམས། ། རི་དབང་རྒྱལ་པོ་ལྟར་བརྟན་དང་། །
ཕྱོགས་མཐས་ གཏུགས་ པའི་ སྙིང་ རྗེ་ དང་། ། གཉིས་ ལ་ མི་ རྟེན་ ཡེ་ ཤེས་
ལགས། ། ཞེས་གསུངས་པའི་ཕྱིར་རོ། ། དེ་བས་ན་གསུམ་པོ་འདི་ཙམ་ཞིག་
བྱངཆུབ་སེམས་དཔའ་རྣམས་ཀྱི་རྒྱུར་བརྗོད་དོ། ། གལ་ཏེ་གསུམ་ཆར་ཡང་
བྱང་ཆུབ་སེམས་དཔའི་རྒྱུ་ཡིན་ན་ཅིའི་ཕྱིར་སྙིང་རྗེ་ཆེན་པོ་ཁོ་ན་ལ་བསྟོད་ཅེ་ན།
བྱང་ཆུབ་ཀྱི་སེམས་དང་གཉིས་སུ་མེད་པའི་ཡེ་ཤེས་གཉིས་ཀྱི་རྩ་བའང་སྙིང་རྗེ་
ཉིད་ཡིན་པས། དེའི་ཕྱིར་སྙིང་རྗེ་གཙོ་བོ་ཡིན་པའི་ཕྱིར་རོ། ། དེའང་འདི་
ལྟར། གང་ཕྱིར་བརྩེ་ཉིད་རྒྱལ་བའི་ལོ་ཐོག་འདིའི། ། ས་བོན་དང་ནི་ཆུ་དང་
ཡུནརིང་དུ། ། ལོངས་སྤྱོད་གནས་ལ་སྨིན་པ་ལྟར་གྱུར་པ། ། དེ་ཕྱིར་ཐོག་
མར་སྙིང་རྗེ་བསྟོད་པར་བགྱི། ། ཇི་ལྟར་ཕྱི་རོལ་གྱི་འབྲུ་དང་ཤིང་ཐོག་ལ་
སོགསཔ་ཕུན་སུམ་ཚོགས་པར་བྱེད་པ་ལ་ས་བོན་དང་། ཆུ་དང་། སྨིན་པ་
རྣམས་གོ་རིམ་བཞིན་དུ་མྱུ་གུ་མ་སྐྱེས་པ་སྐྱེད་པར་བྱེད་པ་དང་། སྐྱེས་ཟིན་གོང་
ནས་གོང་དུ་འཕེལ་བར་བྱེད་པ་དང་། ས་བོན་གྱི་ཚོགས་གཅིག་ནས་གཅིག་ཏུ་
བརྒྱུད་པ་ཡུན་རིང་དུ་གནས་པར་བྱེད་པའི་ཕྱིར་ཐོག་མ་དང་། བར་དང་། ཐ་
མ་གསུམ་དུ་གཙོ་བོར་གྱུར་པས་ཉེ་བར་མཁོ་བ་དེ་བཞིན་དུ། གང་གི་ཕྱིར་བརྩེ་
བ་སྙིང་རྗེ་ཆེན་པོ་ཉིད་རྒྱལ་བའི་ལོ་ཐོག་ཕུན་སུམ་ཚོགས་པ་འདིའི་ཐོག་མར་
བྱང་ཆུབ་ཀྱི་སེམས་ཀྱི་མྱུ་གུ་མ་སྐྱེས་པ་སྐྱེད་པར་བྱེད་པས་ས་བོན་དང༌། བར་
དུ་སྐྱེས་ཟིན་གྱི་ཚོགས་གཉིས་གོང་ནས་གོང་དུ་འཕེལ་བར་བྱེད་པས་ཆུ་དང་།
ཐམར་ཡུན་རིང་པོར་དམ་པའི་ཆོས་ཀྱི་ལོངས་སྤྱོད་ཉེ་བར་གནས་པར་བྱེད་པས་
སྨིན་པ་ལྟ་བུར་གྱུར་པའི་ཕྱིར། ཟླ་བ་གྲགས་པ་བདག་གིས་བསྟན་བཅོས་རྩོམ་
པའི་ཐོག་མར་སྙིང་རྗེ་ཆེན་པོ་ཉིད་ལ་བསྟོད་པར་བགྱིའོ། ། ཅིའི་ཕྱིར་སྙིང་རྗེ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 37
ཉིད་ས་བོན་དང་འདྲ་བ་ཡིན་ཞེ་ན། ཀུན་རྫོབ་དང་དོན་དམ་པའི་བྱང་ཆུབ་ཀྱི་
སེམས་རྣམ་པ་གཉིས་ཀྱི་མྱུ་གུ་མ་སྐྱེས་པ་སྐྱེད་པར་བྱེད་པའི་ཕྱིར་ཏེ། འདི་ལྟར་
སྙིངརྗེ་ཅན་ནི་གཞན་གྱི་སྡུག་བསྔལ་གྱིས་སྡུག་བསྔལ་བ་ཉིད་ཀྱིས་སེམས་ཅན་
སྡུག་བསྔལ་བར་གྱུར་པ་མ་ལུས་པ་ཡོངས་སུ་བསྐྱབ་པར་བྱ་བའི་ཕྱིར་བདག་གིས་
འཇིག་རྟེན་འདི་མཐའ་དག་སྡུག་བསྔལ་ལས་བཏོན་ཏེ། སངས་རྒྱས་ཉིད་ལ་
སྦྱར་རོ་སྙམ་དུ་གདོན་མི་ཟ་བར་ཀུན་རྫོབ་བྱང་ཆུབ་ཀྱི་སེམས་མངོན་དུ་བྱེད་
པར་འགྱུར་རོ། ། དམ་བཅས་པ་འདིའང་གཉིས་སུ་མེད་པའི་ཡེ་ཤེས་སྤངས་
པས་མི་འགྲུབ་པས་དེའི་འོག་ཏུ་གདོན་མི་ཟ་བར་དོན་དམ་བྱང་ཆུབ་སེམས་ཀྱི་
རང་བཞིན་གཉིས་སུ་མེད་པའི་ཡེ་ཤེས་ལའང་འཇུག་པར་འགྱུར་རོ། ། དེའི་
ཕྱིར་སྙིང་རྗེ་ཆེན་པོ་ནི་སངས་རྒྱས་ཀྱི་ཆོས་རྣམས་ཀྱི་ས་བོན་ལྟ་བུ་ཡིན་ནོ། །
ཅིའི་ཕྱིར་ཆུ་དང་འདྲ་བ་ཡིན་ཞེ་ན། བྱང་ཆུབ་ཀྱི་སེམས་ཀྱི་མྱུ་གུས་འབྲས་བུ་
ཕུན་སུམ་ཚོགས་པ་སངས་རྒྱས་ཀྱི་གནས་སྐབས་མཐར་ཐུག་པར་མ་བསྐྱེད་ཀྱི་
བར་དུ་བར་མ་དོར་ཉེ་ཞོར་མི་འགྱུར་བར་གོང་ནས་གང་དུ་འཕེལ་བར་བྱེད་
པའི་ཕྱིར་ཏེ། འདི་ལྟར་བྱང་ཆུབ་ཀྱི་སེམས་བསྐྱེད་དུ་ཟིན་ཀྱང་། གལ་ཏེ་དུས་
ཕྱིས་སྙིང་རྗེའི་ཆུས་ཡང་དང་ཡང་དུ་མ་བཅུས་ན་གཞན་དོན་དུ་ཚོགས་གཉིས་རྒྱ་
ཆེན་པོ་ཡུན་རིན་པོའི་བར་དུ་སྒྲུབ་པ་ལ་སྒྱིད་ལུག་སྟེ། འབྲས་བུའི་ཚོགས་
ཡངས་པ་མ་བསགས་པར་འདི་གདོན་མི་ཟ་བར་ཉན་ཐོས་ཀྱི་སའམ། རང་
སངས་རྒྱས་ཀྱི་སར་ཡོངས་སུ་མྱ་ངན་ལས་འདའ་བར་འགྱུར་རོ། ། དེའི་ཕྱིར་
སྙིང་རྗེ་ནི་སངས་རྒྱས་ཀྱི་ཆོས་རྣམས་སྐྱེད་པར་བྱེད་པ་ལ་ཆུ་དང་ཆོས་མཚུངས་
པ་ཡིན་ནོ། ། ཅིའི་ཕྱིར་སྨིན་པ་དང་འདྲ་བ་ཡིན་ཞེ་ན། སངས་རྒྱས་བཅོམ་
ལྡན་འདས་རྣམས་ནི་རང་དོན་སྤྲོས་པ་ཀུན་དང་བྲལ་བའི་ཆོས་སྐུ་བརྙེས་ཀྱང་།
སྙིང་རྗེ་ཆེན་པོ་ཡོངས་སུ་སྨིན་པའི་དབང་གིས་གཟུགས་ཀྱི་སྐུ་འཁོར་བ་ཇི་སྲིད་



38
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པར་ཆོས་ཀྱི་འཁོར་ལོ་བསྐོར་ཏེ། འཕགས་པའི་ཚོགས་ཀྱི་འབྲས་བུ་གཅིག་ནས་
གཅིག་ཏུ་བརྒྱུད་པ་རྣམས་བར་མ་ཆད་པར་ཡུན་རིང་དུ་མངོན་པར་འཕེལ་བར་
འགྱུར་བའི་ཕྱིར་རོ། ། གལ་ཏེ་སྙིང་རྗེའི་ཡོངས་སུ་སྨིན་པ་དང་བྲལ་བར་གྱུར་
ན། འབྲས་བུ་ཡངས་པའི་གནས་སྐབས་ཐོབ་ཏུ་ཟིན་ཀྱང་། མྱ་ངན་ལས་
འདས་པ་མངོན་དུ་བྱས་ནས་ཆོས་ཀྱི་ལོངས་སྤྱོད་ཡུན་རིང་དུ་གནས་པར་མི་
འགྱུར་ལ། དེའི་ཕྱིར་འཕགས་པའི་ཚོགས་ཀྱི་འབྲས་བུ་གཅིག་ནས་གཅིག་ཏུ་
བརྒྱུད་པ་མངོན་པར་འཕེལ་བར་མི་འགྱུར་རོ། ། དེ་ལྟར་ན་སྙིང་རྗེ་ནི་ཡོངས་
སུ་སྨིན་པ་དང་འདྲ་བ་ཡིན་ནོ། །
གཉིས་པ་དམིགས་པ་དང་རྣམ་པའི་སྒོ་ནས་རང་བཞིན་བརྗོད་དེ་སྙིང་རྗེ་
ལ་བསྟོད་པ་ནི། སྙིང་རྗེ་དེའང་དམིགས་པའི་བྱེ་བྲག་གིས་རྣམ་པ་གསུམ་སྟེ།
འདི་ལྟར། སེམས་ ཅན་ ལ་ དམིགས་ པ་ དང་། ཆོས་ ལ་ དམིགས་ དང་།
དམིགས་པ་མེད་པའི་སྙིང་རྗེའོ། ། དང་པོ་ནི། སེམས་ཅན་རྫས་ཡོད་ལ་
དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་ནོ། ། གཉིས་
པ་ནི། ཕུང་པོ་ཆོས་ཙམ་ལ་སེམས་ཅན་དུ་ཉེ་བར་བཏགས་པ་ལ་དམིགས་ནས་
སྡུག་བསྔལ་དང་བྲལ་བར་འདོད་པའི་རྣམ་པ་ཅན་ནོ། ། གསུམ་པ་ནི།
སེམས་ཅན་སྒྱུ་མ་ལྟ་བུ་ལ་དམིགས་ནས་སྡུག་བསྔལ་དང་བྲལ་བར་འདོད་པའི་
རྣམ་པ་ཅན་ནོ། ། དང་པོ་ནི་སོ་སོའི་སྐྱེ་བོ་རྣམས་ལའོ། ། གཉིས་པ་ནི་ཉན་
ཐོས་དང་རང་སངས་རྒྱས་རྣམས་ལའོ། ། གསུམ་པ་ནི་བྱང་ཆུབ་སེམས་དཔའ་
རྣམས་དང་སངས་རྒྱས་རྣམས་ལ་མངའོ། ། ཞེས་ཉན་རང་ལ་ཆོས་ཀྱི་བདག་
མེད་རྟོགས་པ་མེད་པར་འདོད་པ་དག་གི་བཞེད་པའོ། ། འདིར་ནི་སྙིང་རྗེ་ཐ་
མ་གཉིས་ངོ་བོ་གཅིག་ལ་ལྡོག་པའི་སྒོ་ནས་འབྱེད་ཅིང་། དེའང་འཕགས་པའི་
གང་ཟག་ཐམས་ཅད་ལ་ཡོད་དེ་འཆད་པར་འགྱུར་རོ། ། དེ་ལ་རེ་ཞིག་སེམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 39
ཅན་ལ་དམིགས་པའི་སྙིང་རྗེའི་རང་གི་ངོ་བོའི་ཁྱད་པར་མངོན་པར་གསལ་བར་
བྱས་པའི་སྒོ་ནས་དེ་ཉིད་ཕྱག་འཚལ་བ་རྩོམ་པར་འདོད་ནས། ། དང་པོར་
བདག་ཏུ་མངོན་པར་ཞེན་གྱུར་ཅིང། ། དངོས་པོ་རྣམས་ལ་བདག་གི་ཞེས་
བཟུང་བས། ། ཟོ་ཆུན་རྒྱུད་ལྟར་རང་དབང་མེད་པ་ཡི། ། འགྲོ་ལ་སྙིང་རྗེར་
གྱུར་གང་དེ་ལ་འདུད། ། ཅེས་སྨོས་སོ། ། དེ་ལ་འདུད་ཅེས་དྲང་ངོ་། ། གང་
ལ་ཞེ་ན། འགྲོ་བ་སྡུག་བསྔལ་དང་སྡུག་བསྔལ་གྱི་རྒྱུ་ལས་བསྒྲལ་བར་འདོད་
པའི་མཚན་ཉིད་ཅན་གྱི་སྙིང་རྗེར་གྱུར་པ་གང་ཡིན་པ་དེ་ལའོ། ། འགྲོ་བ་ཅི་
འདྲབ་ཞིག་ཅེ་ན། ཟོ་ཆུན་གྱི་རྒྱུད་འཕྱན་པ་ལྟར་ལས་དང་ཉོན་མོངས་པའི་
མཐུས་རང་དབང་མེད་པར་ཐོག་མ་མེད་པའི་འཁོར་བར་འཕྱན་པ་ཞིག་གོ། །
རྒྱུ་གང་ལས་འཕྱན་ཞེ་ན། བདག་གིར་མངོན་པར་ཞེན་པའི་དང་པོར་རང་གི་
ཉེ་བར་ལེན་པའི་ཕུང་པོ་རྣམས་ལ་ཡོད་པ་མ་ཡིན་པའི་བདག་ཏུ་མངོན་པར་
ཞེན་ཅིང་། དེའི་འོག་ཏུ་བདག་ཏུ་གཟུང་བྱ་མ་ཡིན་པའི་སེམས་ཅན་དང་། ་་
སེམས་ཅན་མ་ཡིན་པའི་དངོས་པོ་རྣམས་ལ་བདག་གིའོ་ཞེས་བཟུང་བས་འཕྱན་
པརགྱུར་ཏོ། ། ཅི་ལྟར་ན་འགྲོ་བར་འདི་ཟོ་ཆུན་གྱི་རྒྱུད་དང་ཆོས་མཐུན་པ་
ཡིན་ཞེ་ན། རྣམ་པ་དྲུག་གིས་ཆོས་མཐུན་ཏེ། འདི་ལྟར་ཟོ་ཆུན་གྱི་རྒྱུད་ལ་ཆོས་
དྲུག་ཉེ་བར་གནས་ཏེ། ཐག་པས་བཅིངས་པ་དང་། འཁྲུལ་འཁོར་མཁན་
གཞན་གྱི་དབང་དུ་གྱུར་པ་དང་། ཁྲོན་པར་འཁོར་བར་བྱེད་པ་དང་། འོག་ཏུ་
རང་གི་ངང་གིས་འགྲོ་ཞིང་སྟེང་དུ་འབད་པས་དྲང་བར་བྱ་བ་དང་། ཐོག་མ་
དང་། ཐམ་དང་། བར་གྱི་རིམ་པ་ངེས་པར་མི་ཟིན་པ་དང་། ཉི་མ་རེ་རེ་
ཞིང་འཆག་པར་འགྱུར་བའི་རང་བཞིན་ཅན་ནོ། ། ཇི་ལྟར་ཟོ་ཆུན་གྱི་རྒྱུད་ལ་
ཆོས་དྲུག་དམིགས་པ་ལྟར་འགྲོ་བ་རྣམས་ལའང་ཆོས་དྲུག་དམིགས་ཏེ། འདི་
ལྟར། བདག་དང་བདག་གི་མངོན་པར་ཞེན་པའི་འཇིག་རྟེན་འདི་དག་ནི་ལས་



40
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དང་ཉོན་མོངས་པའི་ཐག་པས་ཆེས་དམ་དུ་བསྡམས་པ། རྣམ་པར་ཤེས་པའི་
འཁྲུལ་འཁོར་མཁན་གྱི་སྤྱོད་པ་ལ་རག་ལས་ཏེ་འཇུག་པ། འཁོར་བའི་ཁྲོན་པ་
ཆེན་པོ་སྲིད་པའི་རྩེ་མོ་ནས་མནར་མེད་པར་ཐུག་པ་ཟབ་པར་བར་མེད་པར་
འཕྱན་པ། ངན་སོང་གསུམ་གྱི་ཐུར་དུ་རང་གི་ངང་གིས་འཇུག་ཅིང་ལྷ་དང་
མིའི་གྱེན་དུ་འབད་པས་དྲང་བར་བྱ་བ། ཉོན་མོངས་པ་དང་། ལས་དང་།
སྐྱེ་བའི་ཀུན་ནས་ཉོན་མོངས་གསུམ་ཡོད་ཀྱང་། སྔ་མ་དང་། ཕྱི་མ་དང་།
བར་གྱི་རིམ་པ་ངེས་པར་མི་ཟིན་པ། ཉི་མ་རེ་རེ་ཞིང་སྡུག་བསྔལ་གྱི་སྡུག་བསྔལ་
དང་། འགྱུར་བའི་སྡུག་བསྔལ་དག་གིས་གཅོག་པའི་ཕྱིར། ཟོ་ཆུན་རྒྱུད་མའི་
གནས་སྐབས་ལས་མ་འདས་པ་ཞིག་གོ། ། ད་ནི་ཆོས་ལ་དམིགས་པ་དང་
དམིགས་པ་མེད་པའི་སྙིང་རྗེ་རྣམ་པ་གཉིས་ཀྱང་དམིགས་པའི་སྒོ་ནས་གསལ་
བར་བྱ་སྟེ་ ཕྱག་འཚལ་བར་བཞེད་ནས། འགྲོ་བ་གཡོ་བའི་ཆུ་ནང་ཟླ་བ་
ལྟར། ། གཡོ་དང་རང་བཞིན་སྟོང་པར་མཐོང་བ་ཡི། ། ཞེས་སྨོས་ཏེ། སྙིང་
རྗེར་གྱུར་གང་དེ་ལ་འདུད། ཅེས་སྦྱར་རོ། ། སྙིང་རྗེར་ཇི་ལྟ་བུར་གྱུར་པ་ཞེ་ན།
རླུང་གིས་ཅུང་ཟད་བསྐྱོད་དེ་གཡོ་བའི་ཆུ་ཤིན་ཏུ་དྭངས་པའི་ནང་དུ་ཟླ་བའི་
གཟུགས་བརྙན་ཤར་བ་ལྟར། འགྲོ་བ་སྐད་ཅིག་གིས་གཡོ་བ་དང་། དོན་དམ་
པར་སྐྱེ་བ་མེད་པས་རང་བཞིན་གྱིས་སྟོང་པར་མཐོང་བའི་སྒོ་ནས་སྡུག་བསྔལ་
དང་བྲལ་བར་འདོད་པའི་རྣམ་པ་ཅན་ནོ། ། ཅི་ལྟར་ན་འགྲོ་བ་ཆུ་ནང་གི་ཟླ་བ་
དང་ཆོས་མཚུངས་པར་མཐོང་བ་ལས་སྙིང་རྗེ་སྐྱེ་བ་ཡིན་ཞེ་ན། ཆུ་ཤིན་ ཏུ་
དྭངས་པ་རླུང་དྲག་པོ་མ་ཡིན་པས་ཆ་ཤས་བརླབས་པས་ཁྱབ་པའི་ནང་དུ་ཟླ་
བའི་གཟུགས་བརྙན་ཤར་བ་ན། དམ་པ་དག་གིས་གཉིས་པོ་འདི་རང་གེ་
བདག་ཉིད་གསལ་བར་བྱེད་པ་ལྟར་མཐོང་སྟེ་སྐད་ཅིག་རེ་རེ་ལ་མི་རྟག་པ་ཉིད་
དང་། རང་བཞིན་གྱིས་སྟོང་པ་ཉིད་དོ། ། དེ་བཞིན་དུ་བྱང་ཆུབ་སེམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
41
དཔའ་སྙིང་རྗེའི་གཞན་དབང་དུ་གྱུར་པ་རྣམས་ཀྱིས་ཀྱང་སེམས་ཅན་འཇིག་
ཚོགས་ལ་ལྟ་བའི་མཚོ་མ་རིག་པའི་ཆུ་སྔོན་པོ་རྒྱ་ཆེ་བ་ཚུལ་བཞིན་མ་ཡིན་པ་ཡིད་
ལ་བྱེད་པའི་རླུང་གིས་རབ་ཏུ་བསྐྱོད་པའི་ནང་དུ། རང་གི་ལས་ཀྱི་གཟུགས་
བརྙན་ལྟ་བུ་མདུན་ན་གནས་པ་རྣམས་སྐད་ཅིག་རེ་རེ་ཞིང་མི་རྟག་པའི་སྡུག་
བསྔལ་ཐོག་ཏུ་འབབ་པ་དང་། རང་བཞིན་གྱིས་སྟོང་པར་མཐོང་བ་ན། དེ་
དག་གི་སྡུག་བསྔལ་གཞོམ་པར་བྱ་བའི་ཕྱིར་དམ་པའི་ཆོས་ཀྱི་རོ་ཕུལ་དུ་བྱུང་
བའི་འབྱུང་གནས་ཡང་དག་པར་རྫོགས་པའི་སངས་རྒྱས་ཉིད་ཐོབ་པར་འདོད་
པ་ཡིན་ནོ། །
གཉིས་པ་འཇུག་བྱ་བསྟན་བཅོས་ཀྱི་རང་བཞིན་ངེས་པར་བྱ་བ་ལ།
རྒྱུའི་གནས་སྐབས་ཀྱི་ས་བཅུ་དང༌། འབྲས་བུའི་གནས་སྐབས་ཀྱི་ས་གཅིག་སྟེ་
གཉིས་སོ། །
དེ་ལ་རྒྱུའི་གནས་སྐབས་ཀྱི་ས་བཅུ་ནི་མངལ་གྱི་གནས་སྐབས་དང་
འདྲ་སྟེ། སའི་སྒྲིབ་པ་དང་བཅས་པའི་ཕྱིར་རོ། ། འབྲས་བུའི་གནས་སྐབས་
སངས་རྒྱས་ཀྱི་ས་ནི། བཙས་པའི་གནས་སྐབས་དང་འདྲ་སྟེ། སྐྱེས་ནས་
དབང་པོ་ཐམས་ཅད་ཀྱི་སྤྱོད་ཡུལ་ཉམས་སུ་མྱོང་བ་ལྟར། བྱ་བ་ཡོངས་སུ་
རྫོགས་པས་ཤེས་བྱ་ཐམས་ཅད་ཉམས་སུ་མྱོང་བའི་ཕྱིར་རོ། ། དེ་ལ་མངལ་གྱི་
གནས་སྐབས་བཅུ་སྟེ། ཁུ་བའི་ལུས་ཀྱི་གནས་སྐབས་དང་། ཤའི་ལུས་ཀྱི་
གནས་སྐབས་དང་། ལྷོད་པའི་ལུས་ཀྱི་གནས་སྐབས་དང་། སྲ་བའི་ལུས་ཀྱི་
གནས་སྐབས་དང་། ལུས་དང་རྗེས་སུ་མཐུན་པའི་ལུས་ཀྱི་གནས་སྐབས་དང་།
རང་བཞིན་དང་རྗེས་སུ་མཐུན་པའི་ལུས་ཀྱི་གནས་སྐབས་དང་། ལས་དང་
བཅས་པའི་ལུས་ཀྱི་གནས་སྐབས་ཏེ། བདུན་པོ་དེ་དག་ནི་ཡོངས་སུ་མ་རྫོགས་
པའི་གནས་སྐབས་ཡིན་ལ། དེ་དག་དང་མ་དག་པའི་ས་བདུན་ཆོས་མཐུན་



42
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པར་རིག་པར་བྱའོ། ། ཡོངས་སུ་རྫོགས་པའི་ གནས་སྐབས་ཀྱང་གསུམ་སྟེ།
དབང་པོ་ཡོངས་སུ་རྫོགས་པ་དང་། མཚན་ཡོངས་སུ་རྫོགས་པ་དང་། མཆུ་
དང་ཞེང་ཡོངས་སུ་རྫོགས་པའོ། ། དེ་དག་དང་དག་པའི་ས་གསུམ་ཆོས་མཐུན་
པར་རིག་པར་བྱའོ། ། དེ་ལ་ས་ཞེས་བྱ་བ་འདིའི་རང་བཞིན་ཅི་ཞེ་ན། བྱང་
ཆུབ་སེམས་དཔའི་ཟག་པ་མེད་པའི་ཡེ་ཤེས་སྙིང་རྗེ་ལ་སོགས་པས་ཡོངས་སུ་ཟིན་
པ་ནི་ས་ཞེས་བྱ་བའི་མིང་ཐོབ་སྟེ། ཡོན་ཏན་གྱི་རྟེན་དུ་གྱུར་བའི་ཕྱིར་རོ། །
ཟག་པ་མེད་པའི་ཡེ་ཤེས་ནི་རྣམ་པར་མི་རྟོག་པར་རོ་གཅིག་པའི་ཕྱིར་དབྱེ་བ་
མེད་ན། ཅི་ལྟར་ས་བཅུར་དབྱེ་ཞེ་ན། འདི་ལ་རང་གི་ངོ་བོས་བྱས་པའི་དབྱེ་
བནི་མེད་ཀྱི། འོན་ཀྱང་དེ་ཉིད་གོང་ནས་གོང་དུ་ཡོན་ཏན་གྱི་གྲངས་དང༌།
མཐུ་ཕུལ་དུ་བྱུང་བའི་ཁྱད་པར་ཐོབ་པ་དང་། སྦྱིན་པ་ལ་སོགས་པ་ཕ་རོལ་ཏུ་
ཕྱིན་པ་ཀླགས་པ་དང་། རྣམ་པར་སྨིན་པ་འཕེལ་བའི་བྱེ་བྲག་གིས་ས་རབ་ཏུ་
དགའ་བ་དང་། དྲི་མ་མེད་པ་དང་། འོད་བྱེད་པ་དང་། འོད་འཕྲོ་བ་ཅན་
དང་། སྦྱང་དཀའ་བ་དང༌། མངོན་དུ་གྱུར་པ་དང་། རིང་དུ་སོང་བ་དང་།
མི་གཡོ་བ་དང༌། ལེགས་པའི་བློ་གྲོས་དང་། ཆོས་ཀྱི་སྤྲིན་ཞེས་བྱ་བའི་མིང་
ཅན་རྣམ་པ་བཅུར་རྣམ་པར་བཞག་གོ ། །
དེ་ལ་སེམས་བསྐྱེད་པ་དང་པོ་ས་རབ་ཏུ་དགའ་བ་ནི་དོན་གསུམ་
གྱིས་ཤེས་པར་བྱ་སྟེ། འདི་ལྟར། ཁྱད་གཞི་སའི་ངོ་བོ་མདོར་བསྟན་པ་དང་།
ཁྱདཆོས་སའི་ཡོན་ཏན་རྒྱས་པར་བཤད་པ་དང༌། སའི་ཡོན་ཏན་བརྗོད་པའི་
སྒོ་ནས་མཇུག་བསྡུ་བའོ། ། དང་པོའི་དབང་དུ་བྱས་ནས། འགྲོ་བ་སྒྲོལ་ཕྱིར་
སྙིང་རྗེའི་གཞན་དབང་ གིས། ། ཀུན་ ཏུ་ བཟང་ པོས་ སྨོན་པས་རབ་ སྨོན་
ཅིང་། ། གང་གི་སེམས་ནི་རབ་དགའ་ལ་གནས་པ། ། དེ་ནི་རྒྱལ་བའི་སྲས་ཀྱི་
དང་པོར་བརྗོད། ། ཅེས་སྨོས་སོ། ། བྱང་ཆུབ་སེམས་དཔའ་གང་གི་སེམས་ནི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 43
རབ་ཏུ་དགའ་བ་ཞེས་བྱ་བའི་མིང་ཅན་གྱི་གཉིས་སུ་མེད་པའི་ཡེ་ཤེས་ལ་གནས་
པ་དེ་ནི་རྒྱལ་བའི་སྲས་པོ་རྣམས་ཀྱི་སེམས་བསྐྱེད་པ་དང་པོར་བརྗོད་དོ། ། ས་
རབ་ཏུ་དགའ་བ་དེ་ཁྱད་པར་ཅི་འདྲ་བ་ཞིག་ཡིན་ཞེ་ན། སེམས་བསྐྱེད་པ་གང་
ལ་གནས་ནས་བྱང་ཆུབ་སེམས་དཔའ་ཇི་སྐད་བཤད་པའི་ཚུལ་གྱིས་འགྲོ་བ་རང་
བཞིན་མེད་པར་མཐོང་བའི་དམིགས་པ་མེད་པའི་སྙིང་རྗེའི་གཞན་དབང་དུ་
གྱུར་ཏེ། འགྲོ་བ་སྒྲོལ་བའི་ཕྱིར་དུ་བྱང་ཆུབ་སེམས་དཔའ་ཀུན་ཏུ་བཟང་པོས་
སྨོན་པའི་སྨོན་ལམ། གང་ཡང་དུས་གསུམ་གཤེགས་པ་རྒྱལ་བ་ཡི། ། བྱང་
ཆུབ་སྤྱོད་པའི་སྨོན་ལམ་བྱེ་བྲག་རྣམས། ། ཞེས་སོགས་ཀྱིས་བསྡུས་པའི་སྨོན་
ལམ་ཆེན་པོ་བཅུ་ལ་སོགས་པ་སྨོན་ལམ་འབུམ་ཕྲག་གྲངས་མེད་པ་ཕྲག་བཅུ་རབ་
ཏུ་སྨོན་ཅིང་འདེབས་པར་བྱེད་པ་དེ་ལ་རབ་ཏུ་དགའ་བ་ཞེས་བརྗོད་དོ། །
གཉིས་པ་ལའང། ཁྱད་ཆོས་ཕལ་པ་དང་། གཙོ་བོ་སྦྱིན་པའི་ཕར་ཕྱིན་
བཤད་པ་གཉིས་སོ། ། དང་པོ་ལ་རེ་ཞིག་མིང་ཁྱད་པར་བ་ཐོབ་པའི་ཡོན་ཏན་
ནི། དེ་ནས་བཟུང་སྟེ་དེ་ཐོབ་གྱུར་པས་དེ། ། བྱང་ཆུབ་སེམས་དཔའ་ཞེས་
བྱའི་སྒྲས་བསྙད་དོ། ། ཞེས་སྨོས་ཏེ། སེམས་བསྐྱེད་པ་དང་པོ་དེ་ཐོབ་པ་ནས་
བཟུང་སྟེ་རྒྱལ་བའི་སྲས་དེ་ལ་བྱང་ཆུབ་སེམས་དཔའ་ཞེས་བྱ་བའི་སྒྲ་ཁོ་ནས་
བསྙད་པར་བྱ་བ་ཡིན་གྱི། སོ་སོ་སྐྱེ་བོ་ལ་སོགས་པས་བསྙད་པར་བྱ་བ་མ་ཡིན་
ཏེ། དོན་དམ་པའི་སེམས་བསྐྱེད་པ་དེ་ཐོབ་པར་གྱུར་པས། དེའི་ཚེ་སོ་སོ་སྐྱེ་
བོའི་ས་ལས་འདས་ཏེ་འཕགས་པར་གྱུར་པའི་ཕྱིར་རོ། ། ཇི་སྐད་དུ་བཅོམ་ལྡན་
འདས་མ་ཉིས་སྟོང་ལྔ་བརྒྱ་པ་ལས། བྱང་ཆུབ་སེམས་དཔའ་ཞེས་བྱ་བ་ནི་རྗེས་
སུ་རྟོགས་པའི་སེམས་དཔའ་ཚིག་བླ་དྭགས་ཏེ། གང་གིས་ཆོས་ཐམས་ཅད་རྗེས་
སུ་རྟོགས་ཤིང་ཤེས་པའོ། ། ཇི་ལྟར་ཤེས་ཞེ་ན། མ་བྱུང་བ་དང༌། ཡང་དག་
པརམ་བྱུང་བ་དང་། མ་ལོག་པ་དང་། དེ་དག་ཇི་ལྟར་བྱིས་པ་སོ་སོའི་སྐྱེ་བོས་



44 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བརྟགས་པ་དེ་ལྟར་མ་ཡིན་པ་དང་། བྱིས་པ་སོ་སོའི་སྐྱེ་བོས་རྙེད་པ་དེ་ལྟར་མ་
ཡིན་པ་སྟེ། དེའི་ཕྱིར་བྱང་ཆུབ་སེམས་དཔའ་ཞེས་བྱའོ་ཞེས་གསུངས་པ་ཡིན་
ནོ། ། ཇི་སྐད་བཤད་པའི་སེམས་བསྐྱེད་པ་དང་པོ་དེ་ཐོབ་པའི་གནས་སྐབས་
དེར་བྱང་ཆུབ་སེམས་དཔའི་སྒྲས་བརྗོད་པ་འབའ་ཞིག་ཏུ་མ་ཟད་ཀྱི། གཞན་
ཡང་། འདི་ནི་དེ་བཞིན་གཤེགས་པའི་རིགས་སྐྱེས་ཏེ། ། འདི་ཡི་ཀུན་སྦྱོར་
གསུམ་པོ་སྤངས་པར་གྱུར་། ། དེ་ནི་དགའ་བ་མཆོག་ཏུ་གྱུར་འཆང་ཞིང་། །
འཇིག་རྟེན་ཁམས་བརྒྱ་གཡོ་བར་ནུས་པའང་ཡིན། ། སེམས་བསྐྱེད་པ་དང་པོ་
ལ་གནས་པའི་བྱང་ཆུབ་སེམས་དཔའ་འདི་ནི་དེ་བཞིན་གཤེགས་པའི་རིགས་སུ་
སྐྱེས་པ་ཡིན་ཏེ། སོ་སོ་སྐྱེ་བོ་དང་། ཉན་ཐོས་དང་། རང་སངས་རྒྱས་ཀྱི་ས་
ཐམས་ཅད་ལས་འདས་པའི་ཕྱིར་དང་། དེ་བཞིན་གཤེགས་པའི་ས་ཀུན་ཏུ་
འོད་ཅེས་བྱ་བའི་རྗེས་སུ་འགྲོ་བའི་ལམ་སྐྱེས་པའི་ཕྱིར་རོ། ། སེམས་དཔའ་
འདིའི་རྒྱུད་ཀྱི་ཀུན་ཏུ་སྦྱོར་བ་འཇིག་ཚོགས་སུ་ལྟ་བ་དང་། ཐེ་ཚོམ་དང་།
ཚུལ་ཁྲིམས་དང་། བརྟུལ་ཞུགས་མཆོག་ཏུ་འཛིན་པ་ཞེས་བྱ་བ་གསུམ་པོའང་
སྤངས་པ་ཡིན་ཏེ། གང་ཟག་གི་བདག་མེད་པ་མངོན་སུམ་མཐོང་བའི་ཕྱིར་
རོ། ། སེམས་དཔའ་དེ་ནི་འཇིག་རྟེན་ལས་འདས་པའི་དགའ་བ་མཆོག་ཏུ་གྱུར་
པ་འཆང་བའང་ཡིན་ཏེ། ཡང་དག་པ་ཉིད་དུ་ངེས་པ་ལ་ཞུགས་པས་དེའི་རྒྱུ་
ཅན་གྱི་ཡོན་ཏན་ཐོབ་པ་དང་། སའི་མི་མཐུན་ཕྱོགས་ཀྱི་སྐྱོན་དང་བྲལ་བས་
ཐུན་མོང་མ་ཡིན་པའི་དགའ་བའི་ཁྱད་པར་སྐྱེས་པས་རབ་ཏུ་དགའ་བ་མང་བའི་
ཕྱིར་རོ། ། དེའི་ཕྱིར་ས་དེ་ལ་རབ་ཏུ་དགའ་བ་ཞེས་བྱ་བའི་མིང་ཡང་ཐོབ་པར་
འགྱུར་རོ། ། རྫུ་འཕྲུལ་གྱི་སྟོབས་ཀྱིས་འཇིག་རྟེན་གྱི་ཁམས་བརྒྱ་གཡོ་བར་ནུས་
པའང་ཡིན་ནོ། ། གཞན་ཡང་། ས་ ནས་ སར་ གནོན་གོང་ དུ་ འགྲོ་བར་
འགྱུར། ། དེ་ཚེ་འདི་ཡི་ངན་འགྲོའི་ལམ་འགག་ཅིང་། ། སོ་སོ་སྐྱེ་བོའི་ས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
45
རྣམས་ཟད་འགྱུར་ཏེ། ། འདི་ནི་འཕགས་པ་བརྒྱད་པ་བཞིན་དུ་བསྟན། །
འདི་ནི་ས་འོག་མ་ནས་ས་གོང་མར་གནོན་ཅིང་གོང་ནས་གོང་དུ་འགྲོ་བར་ཡང་
འགྱུར་ཏེ། ཇི་ལྟར་རང་གི་ཁོང་དུ་ཆུད་པའི་ཆོས་ལ་གོམས་པའི་ཕྱིར་དང་། ས་
གཉིས་པ་ལ་སོགས་པ་གནོན་པ་ལ་སྤྲོ་བ་ཆེ་བའི་ཕྱིར་རོ། ། དེའི་ཚེ་འདིའི་རྒྱུད་
ལ་མི་དགེ་བ་མི་བྱེད་པའི་སྡོམ་པ་ཐོབ་པའི་ཕྱིར་ངན་འགྲོར་འགྲོ་བའི་ལམ་
མཐའ་དག་འགག་པར་འགྱུར་ལ། བདེན་པ་མཐོང་བའི་ཕྱིར་སོ་སོ་སྐྱེ་བོའི་ས་
རྣམས་ཀྱང་ཟད་པར་འགྱུར་ཏེ། མདོར་ན་འཕགས་པ་རྒྱུན་དུ་ཞུགས་པ་རྣམས་
ལརང་དང་རྗེས་སུ་མཐུན་པའི་འཕགས་པའི་ཆོས་རྗེས་སུ་རྟོགས་པ་ལས་སྐྱོན་
དང་བྲལ་ཞིང་ཡོན་ཏན་འབྱུང་བ་དེ་བཞིན་དུ། སེམས་བསྐྱེད་པ་དང་པོ་ལ་
གནས་པའི་བྱང་ཆུབ་ སེམས་ དཔའ་ འདིའང་ ས་ རྟོགས་ པ་ལས་ རང་ དང་
འཚམས་པའི་ཡོན་ཏན་འབྱུང་བ་དང་། སྐྱོན་ཟད་པ་འཕགས་པ་བརྒྱད་པ་
རྒྱུན་དུ་ཞུགས་པའི་དཔེའི་སྒོ་ནས་བསྟན་པ་ཡིན་ནོ། ། སེམས་བསྐྱེད་པ་དང་པོ་
ལ་གནས་པའི་བྱང་ཆུབ་སེམས་དཔའི་ལྷག་པའི་བསམ་པའི་ཁྱད་པར་བསྟན་
པའི་ཕྱིར། རྫོགས་པའི་བྱང་ཆུབ་སེམས་བསྐྱེད་དང་པོས་ཀྱང་། ། ཐུབ་དབང་
གསུང་སྐྱེས་རང་རྒྱལ་བཅས་པ་རྣམས། ། བསོད་ནམས་སྟོབས་ཀྱིས་ཕམ་བྱས་
རྣམ་འཕེལ་ཞིང་། ། ཞེས་སྨོས་ཏེ། འདི་ལྟར་དོན་དམ་པའི་རང་བཞིན་གྱི་
རྫོགས་པའི་བྱང་ཆུབ་ཏུ་སེམས་བསྐྱེད་དང་པོ་ལ་གནས་པའི་བྱང་ཆུབ་སེམས་
དཔས་ཀྱང་། ཐུབ་པའི་དབང་པོའི་གསུང་ལས་སྐྱེས་པ་ཉན་ཐོས་དགྲ་བཅོམ་
པ་རྣམས་དང་རང་རྒྱལ་དང་བཅས་པ་རྣམས་གཞན་ལ་ཕན་པའི་ལྷག་པའི་
བསམ་པའི་བསོད་ནམས་ཀྱི་སྟོབས་ཀྱིས་རྣམ་པར་ཕམ་ཞིང་ཟིལ་གྱིས་གནོན་
པརབྱེད་དེ། བྱང་ཆུབ་སེམས་དཔའ་ལ་མངའ་བའི་སེམས་ཅན་ཐམས་ཅད་
བསྒྲལ་བར་འདོད་པའི་ལྷག་བསམ་དེ་དག་ལ་མེད་པའི་ཕྱིར་རོ། ། དེའི་ཕྱིར་



46
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བྱང་ཆུབ་སེམས་དཔའ་དེ་ནི་དེ་དག་ལས་བསོད་ནམས་འཕེལ་ཞིང་ལྷག་པ་ཡིན་
ནོ། ། དེ་ལྟར་ཡང་། འཕགས་པ་བྱམས་པའི་རྣམ་ཐར་ལས། རིགས་ཀྱི་བུ་
འདི་ལྟ་སྟེ། དཔེར་ན་རྒྱལ་པོའི་བུ་སྐྱེས་ནས་རིང་པོ་མ་ལོན་པ་རྒྱལ་པོའི་མཚན་
དང་ལྡན་པས་ནི། བློན་པོའི་ཚོགས་རྒན་པོ་གཙོ་བོར་གྱུར་པ་ཐམས་ཅད་ཀྱང་
རིགས་ཀྱི་བདག་ཉིད་ཆེ་བའི་དབང་གིས་ཟིལ་གྱིས་གནོན་ཏོ། ། དེ་བཞིན་དུ་
བྱང་ཆུབ་སེམས་དཔའ་ལས་དང་པོ་པ་བྱང་ཆུབ་ཏུ་སེམས་བསྐྱེད་ནས་རིང་པོ་མ་
ལོན་པ་དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་སྐྱེས་པས་ཀྱང་། བྱང་
ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང་རང་སངས་རྒྱས་ཡུན་
རིང་དུ་ཚངས་པར་སྤྱད་པ་རྣམས་ཟིལ་གྱིས་གནོན་ཏོ། ། རིགས་ཀྱི་བུ་འདི་ལྟ་
སྟེ་དཔེར་ན་ནམ་མཁའ་ལྡིང་གི་དབང་པོ་ཆེན་པོའི་ཕྲུ་གུ་སྐྱེས་ནས་རིང་པོ་མ་
ལོན་པའི་གཤོག་པའི་རླུང་གི་ཤུགས་དང་མིག་ཡོངས་སུ་དག་པའི་ཡོན་ཏན་གང་
ཡིན་པ་དེ་ནི། དེ་ལས་གཞན་པའི་བྱའི་ཚོགས་མ་ལུས་པ་རྒས་པར་གྱུར་པ་
ཐམས་ཅད་ལ་ཡོད་པ་མ་ཡིན་ནོ། ། དེ་བཞིན་དུ་བྱང་ཆུབ་སེམས་དཔའ་བྱང་
ཆུབ་ཏུ་སེམས་དང་པོ་བསྐྱེད་པ་དེ་བཞིན་གཤེགས་པ་ནམ་མཁའ་ལྡིང་གི་དབང་
པོ་ཆེན་པོའི་རིགས་ཀྱི་རྒྱུད་དུ་ཡང་དག་པར་བྱུང་བ་ནམ་མཁའ་ལྡིང་གི་དབང་
པོ་ཆེན་པོའི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་བསྐྱེད་པའི་རླུང་གི་གཤོག་
པའི་སྟོབས་ཀྱིས་ཕ་རོལ་གནོན་པ་དང༌། ལྷག་པའི་བསམ་པ་ཡོངས་སུ་དག་
པའི་མིག་གི་ཡོན་ཏན་གང་ཡིན་པ་དེ་ནི་བསྐལ་པ་བརྒྱ་སྟོང་དུ་ངེས་པར་འབྱུང་
བའི་ཉན་ཐོས་དང་རང་སངས་རྒྱས་ཐམས་ཅད་ལ་ཡོད་པ་མ་ཡིན་ནོ། ། ཞེས་
གང་གསུངས་པ་ཡིན་ནོ། ། ཅི་ཀུན་རྫོབ་བྱང་ཆུབ་ཀྱི་སེམས་ཀྱི་སྟོབས་ཀྱིས་སམ།
འོན་ཏེ་དོན་དམ་བྱང་ཆུབ་ཀྱི་སེམས་ཀྱིས་ཟིལ་གྱིས་གནོན་པ་ཡིན་ཞེ་ན། ཀུན་
རྫོབ་བྱང་ཆུབ་ཀྱི་སེམས་ཀྱིས་ཟིལ་གྱིས་གནོན་གྱི། དོན་དམ་པས་ནི་མ་ཡིན་ཏེ།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 47 །
ཉན་རང་དག་ལའང་ཆོས་རང་བཞིན་མེད་པར་རྟོགས་པའི་ཤེས་རབ་ཡོད་པར་
སྒྲུབ་པའི་ཕྱིར་རོ། ། དེ་ལྟར་ན་མོས་སྤྱོད་ཀྱི་ས་ལ་གནས་པ་དག་གིས་ཀྱང་ཉན་
རང་དག་ཅིའི་ཕྱིར་ཟིལ་གྱིས་གནོན་པར་མི་བྱེད་ཅེ་ན། མོས་སྤྱོད་པ་དག་གིས་
ཀྱང་བྱང་ཆུབ་ཀྱི་སེམས་ནི་མི་བརྟན་པ་ཡིན་ཏེ། བདག་གཞན་མཉམ་པ་ཉིད་
དུ་རྟོགས་པ་མེད་པའི་ཕྱིར་རོ། ། དེའི་ཕྱིར་དེ་དག་ནི་ཆོས་ཀྱི་རྒྱལ་པོ་སངས་
རྒྱས་བཅོམ་ལྡན་འདས་ཀྱི་རིགས་སུ་མ་ངེས་པ་ཡིན་ཏེ། དཔེར་ན་མཚན་དང་
མི་ལྡན་པའི་རྒྱལ་པོའི་བུ་ཕལ་པ་བཞིན་ནོ། ། སེམས་བསྐྱེད་པ་དང་པོ་ཐོབ་པ་
ན་བདག་གཞན་མཉམ་པ་ཉིད་དུ་རྟོགས་པས། ཀུན་རྫོབ་བྱང་ཆུབ་ཀྱི་སེམས་
བརྟན་པར་གྱུར་པས་ཆོས་ཀྱི་རྒྱལ་པོའི་རིགས་སུ་ངེས་པ་ཡིན་ལ། དེའི་ཕྱིར་
མཚན་དང་ལྡན་པའི་རྒྱལ་པོའི་བུ་བཞིན་དུ་ཉན་རང་དག་ཟིལ་གྱིས་གནོན་པ་
ཡིན་ནོ། ། ནམ་གྱི་ཚེ་བློས་ཟིལ་གྱིས་གནོན་ཞེ་ན། རིང་དུ་སོང་བ་བློ་ཡང་ལྷག་
པར་འགྱུར། ། རྒྱལ་བའི་སྲས་པོ་དེ་ནི་གང་གི་ཚེ་སེམས་བསྐྱེད་པ་བདུན་པ་
རིང་དུ་སོང་བར་སོན་པ་དེའི་ཚེ་བློ་ཤེས་རབ་ཀྱི་སྟོབས་ཀྱིས་ཀྱང་ཉན་རང་དག་
ལས་ལྷག་པར་འགྱུར་ཏེ། ས་དེར་ཐབས་ཀྱིས་ཕ་རོལ་ཏུ་ཕྱིན་པ་ཐོབ་པས་
སེམས་ཀྱི་སྐད་ཅིག་རེ་རེ་ཞིང་འགོག་པ་ལ་སྙོམས་པར་འཇུག་ཅིང་ལྡང་བའི་ཕྱིར་
དང། ཉན་རང་དག་གིས་དེ་ལྟར་མི་ནུས་པའི་ཕྱིར་རོ། ། ཇི་སྐད་དུ་འཕགས་
པ་ས་བཅུ་པ་ལས། ཀྱེ་རྒྱལ་བའི་སྲས་དག་འདི་ལྟ་སྟེ། རྒྱལ་པོའི་རིགས་སུ་སྐྱེས་
པའི་རྒྱལ་པོའི་བུ་མཚན་དང་ལྡན་པ་ནི་སྐྱེས་པ་ཙམ་གྱིས་རྒྱལ་པོའི་བྱིན་གྱིས་
བློན་པོའི་ཚོགས་ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་
པར་དཔྱད་པས་ནི་མ་ཡིན་ནོ། ། ནམ་དེ་ནར་སོན་པར་གྱུར་པ་དེའི་ཚེ་རང་གི་
བློའི་སྟོབས་བསྐྱེད་པས་བློན་པོའི་བྱ་བ་ཐམས་ཅད་ལས་ཤིན་ཏུ་འདས་པ་ཡིན་
ནོ། ། ཀྱེ་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་སེམས་



48
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཉན་ཐོས་དང་རང་སངས་
རྒྱས་ཐམས་ཅད་ཟིལ་གྱིས་གནོན་གྱི། རང་གི་བློའི་སྟོབས་ཀྱིས་རྣམ་པར་དཔྱོད་
པས་ནི་མ་ཡིན་ནོ། ། བྱང་ཆུབ་སེམས་དཔའི་ས་བདུན་པ་འདི་ལ་གནས་པའི་
བྱང་ཆུབ་སེམས་དཔའ་ནི་རང་གི་ཡུལ་ཤེས་པའི་ཆེ་བ་ལ་གནས་པའི་ཉན་ཐོས་
དང་རང་སངས་རྒྱས་ཐམས་ཅད་ཀྱི་བྱ་བ་ལས་ཤིན་ཏུ་འདས་པ་ཡིན་ནོ་ཞེས་
གང་གསུངས་པ་ཡིན་ནོ། ། ལུང་འདི་ལས་ནི། ཉན་ཐོས་དང་རང་སངས་
རྒྱས་རྣམས་ལའང་ཆོས་ཐམས་ཅད་རང་བཞིན་མེད་པ་རྟོགས་པའི་ཤེས་རབ་
ཡོད་པར་གསལ་བར་ངེས་ཏེ། དེ་ལྟ་མ་ཡིན་ན་ཉན་རང་དེ་དག་སེམས་དང་པོ་
བསྐྱེད་པའི་བྱང་ཆུབ་སེམས་དཔས་ཀྱང་ཅིའི་ཕྱིར་བློའི་སྟོབས་ཀྱིས་ཟིལ་གྱིས་
གནོན་པར་མི་ནུས་ཏེ། དེ་དག་ལ་ཆོས་རང་བཞིན་མེད་པར་ཤེས་པ་མེད་པའི་
ཕྱིར་དང་། སེམས་དང་པོ་བསྐྱེད་པའི་བྱང་ཆུབ་སེམས་དཔའ་ལ་ཡོད་པའི་
ཕྱིར་རོ། ། འདི་ལ་རིགས་པའང་ཡོད་དེ། གལ་ཏེ་ཉན་རང་དག་ལ་ཆོས་རང་
བཞིན་མེད་པར་རྟོགས་པ་མེད་ན། ཕྱི་རོལ་པ་བཞིན་དུ་དེ་དག་གིས་ཁམས་
གསུམ་གྱི་ཉོན་མོངས་པའི་བག་ལ་ཉལ་སྤོང་བར་མི་འགྱུར་ཏེ། གནས་ལུགས་
རྟོགས་པའི་ཤེས་རབ་མེད་པའི་ཕྱིར་རོ། ། ཕུང་པོ་མི་རྟག་པ་དང་སྡུག་བསྔལ་
བ་སོགས་ཀྱི་རྣམ་པར་རྟོགས་པས་འདོད་ཆགས་ལ་སོགས་པ་དྲུང་ནས་འབྱིན་པ་
མ་ཡིན་ཏེ། གཉིས་ཀའང་ཕུང་པོའི་གནས་ལུགས་ལ་ཕྱིན་ཅི་ལོག་ཏུ་ཞུགས་
པར་མཚུངས་པའི་ཕྱིར་རོ། ། འདི་ལྟར་འདོད་ཆགས་སོགས་ཀྱིས་ཇི་ལྟར་ཞེན་
པ་ལྟར་སྡུག་པ་དང་མི་སྡུག་པ་སོགས་ཀྱི་རང་བཞིན་དུ་ཕུང་པོ་མ་གྲུབ་པ་ལྟར།
མིརྟག་པ་དང་སྡུག་བསྔལ་བ་སོགས་ཀྱི་ངོ་བོར་ཡང་མ་གྲུབ་སྟེ། རང་བཞིན་
གྱིས་སྟོང་པའི་ཕྱིར་རོ། ། གལ་ཏེ་མི་རྟག་པ་སོགས་སུ་རྟོགས་པས་མི་སྤོང་ཡང་།
དེ་དག་གི་རྒྱུ་ཅན་གང་ཟག་གི་བདག་མེད་པར་རྟོགས་པས་སྤོང་བའི་ཕྱིར་ཉེས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 49 །
པ་མེད་དོ་ཞེ་ན། གང་ཞིག་ཕུང་པོ་ལ་མི་རྟག་པ་སོགས་ཀྱི་དངོས་པོར་མངོན་
པར་ཞེན་པ་དེ་དག་གིས་ནི་གང་ཟག་གི་བདག་མེད་པའང་རྟོགས་པར་མི་འགྱུར་
ཏེ། བདག་ཏུ་བཏགས་པའི་གཞི་ཕུང་པོ་ལ་དམིགས་པའི་ཕྱིར་རོ། ། དེ་ལྟར་
ཡང་། རིན་པོ་ཆེའི་ཕྲེང་བ་ལས། ཇི་སྲིད་ཕུང་པོར་འཛིན་ཡོད་པ། ། དེ་
སྲིད་དེ་ལ་ངར་འཛིན་ཡོད། ། ངར་འཛིན་པ་ལས་ཡང་ལས་ཏེ། དེ་ལས་ཀྱང་
ནི་སྐྱེ་བ་ཡིན། ། ལམ་གསུམ་ཐོག་མ་དབུས་མེད་པར། ། འཁོར་བའི་དཀྱིལ་
འཁོརམགལ་མེ་ཡི། ། འཁོར་ལོ་ལྟ་བུའི་ཕན་ཚུན་གྱི། ། རྒྱུན་ཅན་འདི་ནི་
འཁོར་བར་འགྱུར། ། ཅེས་འཁོར་བའི་འཇུག་པ་ལས་བརྩམས་ནས་ཕུང་པོ་ལ་
མངོན་པར་ཞེན་པ་ཉིད་སྐྱེ་བའི་རྩ་བར་བསྟན་ཅིང་། ཡང་དེ་ཉིད་ལས། དེ་ནི་
རང་གཞན་གཉིས་ཀ་དང་། ། དུས་གསུམ་དུ་ཡང་མ་ཐོབ་ཕྱིར། ། ངར་འཛིན་
པ་ནི་ཟད་པར་འགྱུར། ། དེ་ནས་ལས་དང་སྐྱེ་བ་ཡང་། ། ཞེས་འཁོར་བའི་
ལྡོག་པ་ལས་བརྩམས་ནས་ཕུང་པོ་རང་བཞིན་མེད་པར་ཤེས་པ་ཉིད་སྐྱེ་བའི་
གཉེན་པོར་གསུངས་པའི་ཕྱིར་རོ། །ཅི་སྟེ་དེ་དག་ནི་བྱང་ཆུབ་སེམས་དཔའི་
དབང་དུ་བྱས་ནས་གསུངས་པ་ཡིན་ནོ་ཞེ་ན། མ་ཡིན་ཏེ། ཉན་ཐོས་དང་རང་
སངས་རྒྱས་རྣམས་ཀྱི་དབང་དུ་བྱས་པའི་ཕྱིར་རོ། ། འདི་གང་ལས་ཤེས་ཞེ་ན།
དེ་ཡི་མཇུག་ཐོགས་སུ་བྱང་ཆུབ་སེམས་དཔའ་རྣམས་ཀྱི་དབང་དུ་བྱས་ནས།
དེ་ལྟར་བྱང་ཆུབ་སེམས་དཔས་ཀྱང་། ། མཐོང་ནས་བྱང་ཆུབ་ངེས་པར་
འདོད། ། འོན་ཀྱང་དེ་ནི་སྙིང་རྗེ་ཡིས། ། བྱང་ཆུབ་བར་དུ་སྲིད་མཚམས་
སྦྱོར། ། ཅེས་གསུངས་པའི་ཕྱིར་རོ། ། གཞན་ཡང་ཉན་ཐོས་ཀྱི་མདོ་སྡེ་དག་
ལས་ཀྱང་ཕུང་པོ་རང་བཞིན་མེད་པར་བསྟན་ཏེ། ཇི་སྐད་དུ། གཟུགས་ནི་
དབུ་བ་རྡོས་པ་འདྲ། ། ཚོར་བ་ཆུ་ཡི་ཆུ་བུར་བཞིན། ། འདུ་ཤེས་སྨིག་རྒྱུ་ལྟ་བུ་
སྟེ། ། འདུ་བྱེད་རྣམས་ནི་ཆུ་ཤིང་བཞིན། ། རྣམ་ཤེས་སྒྱུ་མ་ལྟ་བུ་སྟེ། ། ཉི་



50
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མའི་གཉེན་གྱིས་བཀའ་སྩལ་ཏོ། ། ཞེས་ཕུང་པོ་ལྔ་སྒྱུ་མ་སོགས་དང་འདྲ་བར་
རང་བཞིན་མེད་པར་དཔྱད་པའི་ཕྱིར་རོ། ། དོན་དེ་ཉིད་སློབ་དཔོན་གྱིས་ཀྱང་
སྟོན་པར་བཞེད་ནས། ཐེག་པ་ཆེ་ལ་སྐྱེ་མེད་བསྟན། ། གཞན་གྱི་ཟད་པ་སྟོང་
པ་ཉིད། ། ཟད་དང་མི་སྐྱེ་དོན་དུ་ནི། ། གཅིག་པ་དེ་ཕྱིར་བཟོད་པར་
གྱིས། ། ཞེས་དང༌། ཡང་། བཅོམ་ལྡན་དངོས་དང་དངོས་མེད་པ། །
མཁྱེན་པས་ཀ་ཏ་ཡ་ན་ཡི། ། གདམས་ངག་ལས་ནི་ཡོད་པ་དང༌། ། མེད་པ་
གཉིས་ཀ་དགག་པར་མཛད་ཅེས་གསུངས་སོ། ། དེ་ལྟར་ན་འཁོར་ལོ་དང་པོར་
ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་སྐྱེ་བ་དང་འཇིག་པའི་
རྣམ་པས་ཆོས་སྟོན་གྱི་རང་བཞིན་མེད་པའི་རྣམ་པས་ཆོས་སྟོན་པར་ཅིའི་ཕྱིར་མི་
བྱེད་ཅེ་ན། དེ་ནི་རྒྱུད་ཡོངས་སུ་མ་སྦྱངས་པ་དག་སྟོང་པ་ཉིད་ལ་སྐྲག་པ་སྤང་
བའི་ཕྱིར་དགོས་པའི་དབང་གིས་གསུངས་པ་ཡིན་ཏེ། ཇི་སྐད་དུ། རིགས་པ་
དྲུག་ཅུ་པར། ། སྐྱེ་བ་དང་ནི་འཇིག་པ་དག ། དགོས་པའི་དོན་དུ་བསྟན་
པའོ། ། སྐྱེ་བ་ཤེས་པས་ འཇིག་པ་ཤེས། ། འཇིག་ པ་ ཤེས་པས་མི་རྟག་
ཤེས། ། མི་རྟག་ཉིད་ལ་འཇུག་པ་ཤེས། ། ཆོས་ཀྱི་ཚུལ་ཡང་རྟོགས་པར་
འགྱུར། ། ཞེས་གསུངས་པའི་ཕྱིར་རོ། ། ཀུན་ཤེས་ཀོའུ་དི་ནྱ་ལ་སོགས་པ་ཁ་
ཅིག་གིས་བསྟན་པ་དེ་ལས་ཆོས་ཀྱི་དེ་ཁོ་ན་ཉིད་མཐོང་བར་ཇི་ལྟར་འགྱུར་ཞེ་ན།
རྒྱུད་ཡོངས་སུ་སྦྱངས་པ་དག་གིས་ནི་སྐྱེ་བ་དང་འཇིག་པའི་རྣམ་པས་ཆོས་བསྟན་
པ་ལས་སྟོང་པ་ཉིད་ཁོང་དུ་ཆུད་པར་འགྱུར་ཏེ། སྐྱེ་བ་དང་འཇིག་པ་ནི་རྟེན་
ཅིང་འབྲེལ་བར་འབྱུང་བ་རང་བཞིན་མེད་པ་ཁོ་ན་ལ་རུང་བའི་ཕྱིར་རོ། ། ཅི་
སྟེ་ཉན་ཐོས་དང་རང་སངས་རྒྱས་དག་གིས་ཆོས་བདག་མེད་པ་རྟོགས་ན་ཤེས་
བྱའི་སྒྲིབ་པ་ཅིའི་ཕྱིར་སྤོང་བར་མི་བྱེད་ཅེ་ན། ཆོས་ལ་བདག་མེད་པ་མཐོང་བ་
ཙམ་གྱིས་ཤེས་བྱའི་སྒྲིབ་པ་སྤོང་བ་མ་ཡིན་གྱི། འོན་ཀྱང་ཡུན་རིང་དུ་གོམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 51 །
པར་བྱས་པ་ལས་ཡིན་ན། ཉན་ཐོས་ལ་སོགས་པ་ནི་ལམ་ཡུན་རིང་པོར་གོམས་
པརབྱེད་པ་མ་ཡིན་གྱི། ཚེ་གསུམ་ལ་སོགས་པ་གོམས་པས་རང་གི་འབྲས་བུ་
ཐོབ་པའི་ཕྱིར་རོ། ། ཅི་སྟེ་ཉན་ཐོས་ཀྱི་སྡེ་སྣོད་ལས་ཀྱང་ཆོས་ཀྱི་བདག་མེད་པ་
སྟོན་ན་ཐེག་པ་ཆེ་ཆུང་གི་སྡེ་སྣོད་ལ་བྱེ་བྲག་ཅི་ཡོད་ཅེ་ན། ཐེག་པ་ཆེན་པོ་ནི་
ཆོས་ཀྱི་བདག་མེད་པ་ཙམ་སྟོན་པས་རབ་ཏུ་ཕྱེ་བ་མ་ཡིན་གྱི། འོན་ཀྱང་བྱང་
ཆུབ་སེམས་དཔའི་ས་དང་། ཕ་རོལ་ཏུ་ཕྱིན་པ་དང་། སྙིང་རྗེ་ཆེན་པོ་དང་།
སྨོན་ལམ་ལ་སོགས་པའང་སྟོན་པར་བྱེད་པ་ཡིན་ལ། ཉན་ཐོས་ཀྱི་ཐེག་པར་ནི་
དེ་ལྟ་བུ་མ་བསྟན་པའི་ཕྱིར་རོ། ། དེ་སྐད་དུ་འང་། རིན་པོ་ཆེའི་ཕྲེང་བར།
ཉན་ཐོས་ཐེག་པ་དེ་ལས་ནི། ། བྱང་ཆུབ་སེམས་དཔའི་སྨོན་ལམ་དང་། །
སྤྱོད་པ་ཡོངས་བསྔོ་མ་བཤད་དེ། ། བྱང་ཆུབ་སེམས་དཔར་ག་ལ་འགྱུར། །
བྱང་ཆུབ་སྤྱོད་ལ་གནས་པའི་དོན། ། མདོ་སྡེ་ལས་ནི་བཀའ་མ་སྩལ། ། ཐེག་
པ་ཆེ་ལས་བཀའ་སྩལ་པ། ། དེ་ཕྱིར་མཁས་པ་རྣམས་ཀྱིས་གཟུང་། ། ཞེས་
གང་གསུངས་པ་ཡིན་ནོ། ། གཞན་ཡང་ཉན་ཐོས་ཀྱི་ཐེག་པར་ནི་ཉོན་མོངས་
པའི་སྒྲིབ་པ་ཙམ་སྤང་བའི་ཕྱིར། ཆོས་ལ་བདག་མེད་པ་མདོ་ཙམ་བསྟན་ལ།
ཐེག་པ་ཆེན་པོར་ནི་ཤེས་བྱའི་སྒྲིབ་པ་སྤང་བའི་ཕྱིར་ཆོས་ལ་བདག་མེད་པ་རྒྱུས་
པར་གསུངས་པའི་ཕྱིར་ཡང་ཁྱད་ཞུགས་པ་ཡིན་ནོ། ། དེ་ལྟར་ཡང་། སློབ་
དཔོན་གྱི་ཞལ་སྔ་ནས། མཚན་མ་མེད་པར་མ་རྟོགས་པར། ། ཁྱོད་ཀྱིས་ཐར་
པ་མེད་པ་གསུངས། ། དེ་ཕྱིར་ཁྱེད་ཀྱིས་ཐེག་ཆེན་ལ། ། དེ་ནི་ཚང་བར་
བསྟན་པ་ལགས། ། ཞེས་གསུངས་པ་ཡིན་ནོ། ། དེ་ལྟར་ན་ཉན་རང་ལ་ཆོས་
ཀྱི་བདག་མེད་རྟོགས་པ་ཡོད་པ་ནི་འཕགས་པ་ཀླུ་སྒྲུབ་ཀྱི་དགོངས་པ་ཕྱིན་ཅི་མ་
ལོག་པ་ཡིན་ཅིང་། ཡང་། མདོ་སྡེའི་རྒྱུན་ལས། ཆེར་འོས་སེམས་བསྐྱེད་
སྤངས་པའི་སྐྱེ་བོ་ལ། ། གཞན་དོན་སེམས་དང་དེ་ཡི་ཐབས་རྙེད་དང་། །



52
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དགོངས་ཆེན་དོན་དང་དེ་ཉིད་མཆོག་མཐོང་བའི། ། བདེ་བ་དེ་སྤངས་ཞི་བར་
འགྲོ་བས་འགྱུར། ། ཞེས་ཉན་རང་དག་ལ་ཆོས་ཀྱི་བདག་མེད་རྟོགས་པ་མེད་
པར་བཤད་ལ། ལུང་གཉིས་ཀ་ལ་ཡོད་ཀྱང་། རིགས་པ་ཀླུ་སྒྲུབ་ཀྱི་ལུགས་
འབའ་ཞིག་བཟང་བརམཐོང་ངོ༌། །
གཉིས་པ་ཁྱད་ཆོས་ཀྱི་གཙོ་བོ་སྦྱིན་པའི་ཕར་ཕྱིན་བཤད་པ་ལའང་། ས་
དེར་སྦྱིན་པ་ལྷག་པར་བསྟན་པ་དང་། ཞར་ལ་སྦྱིན་པའི་བསྔགས་པ་བསྟན་པ་
དང་། འཇིག་རྟེན་དང་འཇིག་རྟེན་ལས་འདས་པའི་དབྱེ་བ་བསྟན་པ་དང་
གསུམ་ལས། དང་པོའི་དབང་དུ་བྱས་ནས། དེ་ཚེ་དེ་ལ་རྫོགས་སངས་བྱང་
ཆུབ་རྒྱུ། ། དང་པོ་སྦྱིན་པ་ཉིད་ནི་ལྷག་པར་འགྱུར། ། ཞེས་སྨོས་སོ། །
སེམས་བསྐྱེད་པ་དང་པོ་ཐོབ་པ་དེའི་ཚེ་རྒྱལ་བའི་སྲས་པོ་དེ་ལ་ཡང་དག་པར་
རྫོགས་པའི་བྱང་ཆུབ་ཀྱི་རྒྱུ་ཕ་རོལ་ཏུ་ཕྱིན་པ་བཅུའི་དང་པོ་སྦྱིན་པ་ཉིད་ལྷག་
པར་འགྱུར་ཏེ། སྦྱིན་པའི་ཕ་རོལ་ཏུ་ ཕྱིན་པའི་མི་མཐུན་ཕྱོགས་མ་ལུས་པ་
སྤངས་པའི་ཕྱིར་རོ། ། དེ་ལས་གཞན་པའི་ཕ་རོལ་ཏུ་ཕྱིན་པའི་ས་རྣམས་ས་དེ་
ན་མེད་པ་མ་ཡིན་ནོ། ། རང་ཤ་གཏོང་ལའང་གུས་པར་བྱས་པ་ཡིས། ། སྣང་
དུ་མི་རུང་དཔོག་པའི་རྒྱུར་ཡང་འགྱུར། ། དེའི་ཚེ་བྱང་ཆུབ་སེམས་དཔས་སྦྱིན་
པ་ལྷག་པར་སྤྱོད་པས་བདོག་པ་ཐམས་ཅད་གཞན་ལྟ་ཅི་སྨོས་སློང་བ་དག་ལ་
རང་གི་ཤ་བཅད་དེ་གཏོང་བ་ལའང་གུས་པར་བྱས་པའི་ལུས་ངག་གི་ལས་ཁྱད་
པརབ་ནི། ཆོས་ཀྱི་དབྱིངས་ཀུན་ཏུ་འགྲོ་བར་རྟོགས་པ་ལ་སོགས་པ་ས་དང་
པོའི་ཡོན་ཏན་སྣང་དུ་མི་རུང་བ་གཞན་དག་རྗེས་སུ་དཔོག་པའི་རྒྱུར་ཡང་འགྱུར་
ཏེ། ཆོས་ཀྱི་དབྱིངས་ཀུན་ཏུ་འགྲོ་བར་རྟོགས་ཏེ་བདག་གཞན་མཉམ་པ་ཉིད་
དུ་ཁོང་དུ་ཆུད་པར་མ་གྱུར་ན་གཞན་དོན་དུ་རང་གི་ཤ་སྟེར་བ་ལ་གུས་པར་མི་
འགྱུར་བའི་ཕྱིར་རོ། ། ཞར་ལ་སྦྱིན་པའི་བསྔགས་པ་བསྟན་པ་ལའང་། གང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
53
ཟག་གཞན་གྱི་སྦྱིན་པའི་བསྔགས་པ་དང་། བྱང་ཆུབ་སེམས་དཔའི་སྦྱིན་པ་
ཁྱད་པར་དུ་བསྔགས་པ་གཉིས་ལས། དང་པོའི་དབང་དུ་བྱས་ནས། སྐྱེ་བོ་
འདི་ཀུན་བདེ་བ་མངོན་འདོད་ཅིང་། །མི་རྣམས་བདེ་བའང་ལོངས་སྤྱོད་མེད་
མིན་ལ། ། ལོངས་སྤྱོད་ཀྱང་ནི་སྦྱིན་ལས་བྱུང་མཁྱེན་ནས། ། ཐུབ་པས་དང་
པོར་སྦྱིན་པའི་གཏམ་མཛད་དོ། ། ཞེས་སྨོས་ཏེ། ཕྱིན་ཅི་ལོག་ལ་མངོན་པར་
ཞེན་པའི་སྐྱེ་བོ་འདི་ཀུན་བཀྲེས་པ་དང་། སྐོམ་པ་དང༌། ཚ་གྲང་ལ་སོགས་
པའི་སྡུག་བསྔལ་ཕྱིར་བཅོས་པ་ཙམ་གྱི་བདེ་བ་མངོན་པར་འདོད་ཅིང་མི་རྣམས་
ཀྱི་སྡུག་བསྔལ་ཕྱིར་བཅོས་པ་ཙམ་གྱི་བདེ་བ་དེའང་ཟས་གོས་ལ་སོགས་པའི་
ལོངས་སྤྱོད་མེད་པར་འབྱུང་བ་མ་ཡིན་ལ། སྡུག་བསྔལ་ཕྱིར་བཅོས་པའི་རྒྱུར་
གྱུར་པའི་ལོངས་སྤྱོད་དེ་དག་ཀྱང་ནི་སྦྱིན་པ་ལས་བྱུང་བའི་བསོད་ནམས་བྱ་བའི་
དངོས་པོ་ལས་བྱུང་བར་མཁྱེན་ནས། ཐུབ་པ་བཅོམ་ལྡན་འདས་འགྲོ་བ་མ་
ལུས་པའི་བསམ་པའི་རང་བཞིན་མཁྱེན་པས་གདུལ་བྱ་རྣམས་ལ་ཚུལ་ཁྲིམས་ལ་
སོགས་པའི་དང་པོར་སྦྱིན་པ་ལ་བསྔགས་པའི་གཏམ་མཛད་པ་ཡིན་ནོ། ། བྱང་
ཆུབ་སེམས་དཔའི་སྦྱིན་པ་ལས་ལོངས་སྤྱོད་འབྱུང་བར་རིགས་ཀྱང་། གཏོང་བ་
པོ་ཚུལ་དང་མི་མཐུན་པ་གཞན་ལ་ཕན་པའི་བསམ་པ་སྤངས་ནས་རང་གི་དོན་
འབའ་ཞིག་གི་ཆེད་དུ་ནོར་ཆུང་ངུ་བཏང་ནས་དེའི་རྣམ་པར་སྨིན་པ་རྒྱ་ཆེན་པོ་
འདོད་པ་དག་གི་སྦྱིན་པ་ལ་ལོངས་སྤྱོད་ཅི་ལྟར་འབྱུང་ཞེ་ན། དེ་ནི་གཏོང་བ་པོ་
ཚུལ་དང་མི་མཐུན་ཡང་། ། སྦྱིན་པས་རང་དང་རྗེས་སུ་མཐུན་པའི་འབྲས་བུ་
འབྱིན་པར་བསྟན་པའི་ཕྱིར། སྙིང་རྗེ་དམན་ཞིང་ཤིན་ཏུ་རྩུབ་སེམས་ཅན། །
རང་དོན་ལྷུར་ལེན་ཉིད་དུ་གྱུར་པ་གང་། ། དེ་དག་གི་ཡང་འདོད་འདི་ལོངས་
སྤྱོད་རྣམས། ། སྡུག་བསྔལ་ཉེར་ཞིའི་རྒྱུར་གྱུར་སྦྱིན་ལས་འབྱུང༌། ། ཞེས་སྨོས་
ཏེ། གཏོང་བ་པོ་སྙིང་རྗེ་དམན་པས་གཞན་ལ་ཕན་པའི་བསམ་པ་སྤངས་ཤིང་



54 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཁྲོ་བ་ཤས་ཆེ་བས་ཤིན་ཏུ་རྩུབ་བའི་སེམས་ཅན། རང་གི་དོན་འབའ་ཞིག་ལྷུར་
ལེན་པ་གང་ཡིན་པ་དེ་དག་གིས་ཚོང་པ་བཞིན་དུ་ནོར་ཅུང་ཟད་བཏང་བས་
དེའི་འབྲས་བུ་ནོར་གྱི་ཕུང་པོ་ཆེན་པོ་འདོད་ནས་བཏང་བའི་སྦྱིན་པ་ལས་བྱུང་
བའི་བསོད་ནམས་བྱ་བའི་དངོས་པོ་རྣམས་ཀྱང་། མ་འོངས་པ་ན་བཀྲེས་སྐོམ་
ལ་སོགས་པའི་སྡུག་བསྔལ་ཉེ་བར་ཞི་བའི་རྒྱུར་གྱུར་པའི་ཟས་གོས་ལ་སོགས་པའི་
ལོངས་སྤྱོད་རྣམས་འབྱུང་བའི་རྒྱུ་རུ་གྱུར་རོ། ། དེ་དག་གི་ཡང་སྦྱིན་བྱུང་དངོས་
པོ་རྣམས། ། སྡུག་བསྔལ་ཉེར་ཞིའི་ལོངས་སྤྱོད་རྒྱུ་རུ་འགྱུར། ། ཞེས་པའི་དོན་
དུ་འགྲེལ་བས་བཤད་དོ། ། དེ་ལྟར་སྦྱིན་པ་མངོན་པར་མཐོ་བའི་རྒྱུར་བསྟན་
ནས། ངེས་པར་ལེགས་པའི་རྒྱུར་ཡང་འགྱུར་ཏེ། འདི་ལྟར། འདི་ཡང་སྦྱིན་
པའི་སྐབས་ཀྱིས་ནམ་ཞིག་ཚེ། ། འཕགས་པའི་སྐྱེ་བོ་དང་ཕྲད་མྱུར་དུ་ཐོབ། །
དེནས་སྲིད་རྒྱུན་ཡང་དག་བཅད་བྱས་ཏེ། ། དེ་ཡི་རྒྱུ་ཅན་ཞི་བར་འགྲོ་བར་
འགྱུར། ། སྦྱིན་བདག་གཏོང་བ་པོ་གང་གི་ཐད་དུ་དམ་པ་དག་གིས་བགྲོད་པ་
ཡིན་ནོ་ཞེས་འབྱུང་བའི་ཕྱིར་གཏོང་བ་པོ་ཚུལ་དང་མི་མཐུན་པ་འདིའང་སྦྱིན་པ་
ལམོས་པ་ན། སྦྱིན་པའི་སྐབས་ཀྱིས་དུས་ནམ་ཞིག་གི་ཚེ་འཕགས་པའི་སྐྱེ་བོ་
དང་ཕྲད་པ་མྱུར་དུ་ཐོབ་པར་འགྱུར་ལ། དེ་ནས་དེས་ཉེ་བར་བསྟན་པ་ལས་
འཁོར་བ་ལ་ཡོན་ཏན་མེད་པར་རིག་ནས་འཕགས་པའི་ལམ་དྲི་མ་མེད་པ་མངོན་
སུམ་དུ་བྱས་ནས་མ་རིག་པ་སྤངས་ཏེ། སྐྱེ་བ་དང་འཆི་བ་གཅིག་ནས་གཅིག་ཏུ་
བརྒྱུད་པའི་སྲིད་པའི་རྒྱུན་ཡང་དག་པར་བཅད་པར་བྱས་ཏེ། འཕགས་ལམ་
དེའི་རྒྱུ་ཅན་གྱི་ཞི་བ་མྱ་ངན་འདས་པར་འགྱུར་རོ། ། དེ་ལྟར་རེ་ཞིག་བྱང་ཆུབ་
སེམས་དཔའ་མ་ཡིན་པ་དག་གི་སྦྱིན་པའང་མངོན་མཐོ་དང་། མྱ་ངན་ལས་
འདས་པའི་རྒྱུ་ཡིན་ནོ། ། གཉིས་པབྱང་ཆུབ་སེམས་དཔའི་སྦྱིན་པ་ཁྱད་པར་དུ་
བསྔགས་པ་ནི། འགྲོ་ལ་ཕན་པར་དམ་བཅས་ཡིད་ཅན་རྣམས། ། སྦྱིན་པས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 55
རིང་པོ་མི་ཐོགས་དགའ་བ་ཐོབ། ། བྱང་ཆུབ་སེམས་དཔའམ་ཡིན་པ་རྣམས་ནི་
སྦྱིན་པའི་རྣམ་སྨིན་ལ་རེ་བའི་ཕྱིར་སྦྱིན་པ་དང་དུས་གཅིག་ཁོ་ནར་སྦྱིན་པའི་
འབྲས་བུ་ལོངས་སྤྱོད་པ་མ་ཡིན་པས་སྦྱིན་པ་ལ་མི་འཇུག་པ་སྲིད་ན། འགྲོ་བ་
མཐའ་དག་ལ་ཕན་པར་དམ་བཅས་ཤིང་སེམས་བསྐྱེད་པའི་ཡིད་ཅན་བྱང་ཆུབ་
སེམས་དཔའ་རྣམས་ནི་སྦྱིན་པ་དང་དུས་མཉམ་པ་ཁོ་ནར་སྦྱིན་པའི་འབྲས་བུ་
ལོངས་སྤྱོད་པ་ཡིན་ཏེ། དེ་དག་ནི་སྦྱིན་པའི་རྣམ་པར་སྨིན་པ་ལ་རེ་བ་མེད་པར་
གཞན་བདེ་བ་འབའ་ཞིག་འདོད་པའི་ཕྱིར། སྦྱིན་པས་ཡུན་རིང་པོ་མི་ཐོགས་
པར་སློང་མོ་པ་དག་ཚིམ་པར་མཐོང་བ་ཙམ་གྱིས་ཡིད་དགའ་བ་ཐོབ་པའི་ཕྱིར་
རོ། ། དེའི་ཕྱིར་ཐམས་ཅད་ཀྱི་ཚེ་སྦྱིན་པ་ལ་དགའ་བར་འགྱུར་རོ། ། སྙིང་རྗེ་
ཅན་དང་སྙིང་རྗེ་མེད་ལ་ཡང་། དེ་ཕྱིར་སྦྱིན་པའི་ གཏམ་ ཉིད་རྩ་བར་
འདོད། ། སྙིང་རྗེ་ཅན་བྱང་ཆུབ་སེམས་དཔའ་རྣམས་དང་། སྙིང་རྗེ་མེད་པ་
གཞན་རྣམས་ཀྱིའང་མངོན་པར་མཐོ་བ་དང་ངེས་པར་ལེགས་པའི་རྒྱུ་སྦྱིན་པ་
ཡིན་པ་དེའི་ཕྱིར་སྦྱིན་པ་ལ་བསྔགས་པའི་གཏམ་ཉིད་དགེ་ལེགས་ཀུན་གྱི་རྩ་བར་
འདོད་དོ། ། གང་ལས་བྱང་ཆུབ་སེམས་དཔའ་རྣམས་སྦྱིན་པ་ལ་གུས་པར་
འགྱུར་བ་སློང་མོ་པ་རྣམས་ཡིད་ཚིམ་པའི་བཞིན་མཐོང་བ་ལས་བྱུང་བའི་བྱང་
ཆུབ་སེམས་དཔའ་རྣམས་ཀྱི་དགའ་བའི་ཁྱད་པར་དེ་ཅི་འདྲ་བ་ཞིག་ཅེ་ན། ཇི་
ལྟར་བྱིན་ཅིག་ཅེས་སྒྲ་ཐོས་སེམས་ལས། ། རྒྱལ་སྲས་བདེ་འབྱུང་དེ་ལྟར་ཐུབ་
རྣམས་ལ། །ཞི་བར་ཞུགས་པས་བདེ་བར་བྱེད་མིན་ན། ། ཐམས་ཅད་བཏང་
བས་ལྟ་ཞིག་སྨོས་ཅི་དགོས། ། ཇི་ལྟར་སློང་མོ་བ་དག་མདུན་དུ་འོངས་ཏེ་
བདག་ཅག་ལ་ལུས་དང་ལོངས་སྤྱོད་ཀྱི་ཁྱད་པར་འདི་དང་འདི་འདྲ་བ་དག་བྱིན་
ཅིག་ཅེས་པའི་སྒྲ་ཐོས་ཏེ། འདི་དག་ནི་བདག་ལ་སློང་བ་པོ་སྙམ་དུ་སེམས་པའི་
གནས་སྐབས་ལས་རྒྱལ་སྲས་རྣམས་ལ་ཡང་དང་ཡང་དུ་ཡིད་ལ་བདེ་བ་འབྱུང་བ་



56
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དེ་ལྟར་ཐུབ་པ་ཉན་ཐོས་དང་རང་སངས་རྒྱས་དང་སངས་རྒྱས་རྣམས་ཞི་བ་མྱ་
ངན་ལས་འདས་པར་ཞུགས་པས་ཀྱང་བདེ་བར་མི་བྱེད་ན། ཕྱི་ནང་གི་བདོག་
པ་ཐམས་ཅད་བཏང་བས་སློང་མོ་བ་རྣམས་ཚིམ་པའི་ལུས་ངག་གི་རྣམ་འགྱུར་
མཐོང་བ་དང་ཐོས་པའི་གནས་སྐབས་ཀྱི་བྱང་ཆུབ་སེམས་དཔའི་དགའ་བའི་
ཁྱད་པར་ཚད་ཅི་ཙམ་ཞིག་ཡོད་པ་ལྟ་ཞིག་སྨོས་ཅི་དགོས། དེ་ལྟར་ཕྱི་ནང་གི་
བདོག་པ་ཐམས་ཅད་གཏོང་བའི་བྱང་ཆུབ་སེམས་དཔའ་ལུས་དང་ཡན་ལག་
གཏོང་བ་སོགས་ཀྱི་གནས་སྐབས་ན་ལུས་ཀྱི་སྡུག་བསྔལ་ཡང་མི་འབྱུང་ངམ་ཞེ་ན།
བྱང་ཆུབ་སེམས་དཔའ་ནི་གཉིས་ཏེ། ཆགས་པ་མེད་པའི་ས་ལ་གནས་པ་དང་།
ཆགས་པ་དང་བཅས་པའོ། ། དེ་ལ་ཆགས་པ་མེད་པའི་ས་ལ་གནས་པའི་བདག་
ཉིད་ཆེན་པོ་རྣམས་ལ་ནི་སེམས་མེད་པ་རྣམས་བཅད་པ་ལྟར་ལུས་ཀྱི་སྡུག་བསྔལ་
འབྱུང་བ་མི་སྲིད་དེ། ལུས་རང་བཞིན་མེད་པར་མཐོང་བའི་ཕྱིར་རོ། ། དེའི་
ཕྱིར་འཕགས་པ་ནམ་མཁའ་མཛོད་ཀྱི་ཏིང་ངེ་འཛིན་ལས། འདི་ལྟ་སྟེ་དཔེར་
ན། ཤིང་སཱ་ལ་ཆེན་པོའི་ཚལ་ཞིག་ཡོད་ལ་དེར་འགའ་ཞིག་འོངས་ནས་སུ་ལ་
གཅིག་བཅད་པ་ན་དེར་ཤིང་སཱ་ལ་ལྷག་མ་དེ་རྣམས་འདི་ནི་བཅད་པའོ། །
བདག་ཅག་རྣམས་ནི་མ་བཅད་པའོ་སྙམ་དུ་མི་སེམས་ཤིང་དེ་དག་ལ་རྗེས་སུ་
ཆགས་པ་དང་ཁོང་ཁྲོ་བ་མེད་དོ། ། རྟོག་པ་དང་རྣམ་པར་རྟོག་པ་མེད་དོ། །
བྱང་ཆུབ་སེམས་དཔའི་བཟོད་པ་དེ་ལྟ་བུ་གང་ཡིན་པ་འདི་ནི་བཟོད་པ་ཡོངས་
སུ་དག་པ་མཆོག་ནམ་མཁའ་དང་མཉམ་པ་ཡིན་ནོ། ། ཞེས་གསུངས་ཤིང་།
རིན་པོ་ཆེའི་ཕྲེང་བ་ལས་ཀྱང་། དེ་ལ་ལུས་ཀྱི་སྡུག་བསྔལ་མེད། ། ཡིད་ཀྱི་སྡུག་
བསྔལ་ག་ལ་ཡོད། ། དེ་ནི་སྙིང་རྗེས་འཇིག་རྟེན་སྡུག ། དེ་ཉིད་ཀྱིས་ནི་ཡུན་
རིང་གནས། ། ཞེས་གང་གསུངས་པ་ཡིན་ནོ། ། ཆགས་པ་མེད་པའི་གནས་
སྐབས་མ་ཐོབ་པའི་བདག་ཉིད་ཆེན་པོ་རྣམས་ལ་ལུས་ཀྱི་སྡུག་བསྔལ་འབྱུང་མོད།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 57 །
འོན་ཀྱང་དེ་དག་གི་སྡུག་བསྔལ་དེ་ནི་སྙིང་རྗེའི་དབང་གིས་སེམས་ཅན་གྱི་དོན་
ལ་འཇུག་པའི་རྒྱུར་འགྱུར་ཏེ། འདི་ལྟར། ལུས་བཅད་སྟེར་ཞིང་བདག་གི་
སྡུག་བསྔལ་གྱིས། ། གཞན་དག་རྣམས་ཀྱི་དམྱལ་བ་ལ་སོགས་པའི། ། སྡུག་
བསྔལ་རང་རིག་ཉིད་དུ་མཐོང་ནས་དེ། ། གཅད་པར་བྱ་ཕྱིར་དེ་ནི་བརྩོན་པར་
བྱེད། ། བྱང་ཆུབ་སེམས་དཔའ་ལུས་བཅད་དེ་སྟེར་བ་ལས་བྱུང་བའི་བདག་གི་
སྡུག་བསྔལ་ཉམས་སུ་མྱོང་བ་ན། དེ་ལས་རྗེས་སུ་དཔགས་ནས་སེམས་ཅན་
གཞན་དག་གི་དམྱལ་བ་ལ་སོགས་པ་ངན་སོང་གསུམ་གྱི་སྡུག་བསྔལ་རྣམས་ནི་
འདི་ལས་ཀྱང་བརྒྱ་འགྱུར་གྱིས་ལྷག་གོ་སྙམ་དུ་བསམས་ནས་དེ་དག་གི་སྡུག་
བསྔལ་མི་བཟོད་པས་རང་རིག་པའི་ཚུལ་ཉིད་དུ་མཐོང་ནས། ། རང་གི་ལུས་ཀྱི་
ཤ་བཅད་པ་ལ་སོགས་པའི་སྡུག་བསྔལ་ཁྱད་དུ་བསད་ནས་དེ་དག་གི་སྡུག་བསྔལ་
དེརྒྱུན་གཅད་པར་བྱ་བའི་ཕྱིར་དུ་བྱང་ཆུབ་སེམས་དཔའ་དེ་ནི་བརྩོན་པ་ཆེར་
སྐྱེད་པར་བྱེད་དོ། ། གསུམ་པ་འཇིག་རྟེན་དང་འཇིག་རྟེན་ལས་འདས་པའི་
ཕར་ཕྱིན་གྱི་དབྱེ་བ་བསྟན་པའི་ཕྱིར། སྦྱིན་པ་སྦྱིན་བྱ་ལེན་པོ་གཏོང་པོས་
སྟོང་། ། འཇིག་རྟེན་འདས་པའི་ཕ་རོལ་ཕྱིན་ཅེས་བྱ། ། ཞེས་སྨོས་ཏེ། སྦྱིན་
པ་འདིའང་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་ཏེ། སྦྱིན་པར་བྱ་བ་
དང༌
། ལེན་པ་པོ་དང་། གཏོང་བ་པོས་སྟོང་ཞིང་དམིགས་པ་དང་བྲལ་བར་
གྱུརན་འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་ཡིན་ནོ་ཞེས་བཅོམ་ལྡན་
འདསམ་ཤེས་རབ་ཀྱི་ཕ་རོལ་ཏུ་ཕྱིན་པ་ལས་གསུངས་ཏེ། འཁོར་གསུམ་དུ་མི་
དམིགས་པ་ནི་འཇིག་རྟེན་ལས་འདས་པ་ཡིན་པའི་ཕྱིར་རོ། ། དེ་ནི་དོན་དམ་
པའི་བྱང་ཆུབ་སེམས་དཔའི་གནས་སྐབས་མ་ཐོབ་པ་དག་ལ་མེད་དོ། ། གཞན་
ཡང་། གསུམ་པོ་དག་ལ་ཆགས་སྐྱེས་གྱུར་པས་དེ། ། འཇིག་རྟེན་པ་ཡི་ཕ་རོལ་
ཕྱིན་ཅེས་བསྟན། ། སྦྱིན་པ་གང་ལ། སྦྱིན་བྱ་དང་། ལེན་པ་པོ་དང་།



58 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཏོང་བ་པོ་དང་གསུམ་པོ་དག་ལ་ཆགས་པ་སྐྱེས་ཤིང་མངོན་པར་ཞེན་པར་གྱུར་
པ་དེ་ནི་འཇིག་རྟེན་པའི་ཕ་རོལ་ཕྱིན་པ་ཞེས་བསྟན་ཏེ། འཁོར་གསུམ་དུ་
དམིགས་པ་ནི་ཐ་སྙད་ཀྱི་བདེན་པས་བསྡུས་པས་འཇིག་རྟེན་པ་ཡིན་པའི་ཕྱིར་
རོ། །
གསུམ་པ་སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་བསྟན་པ་ནི།
དེལྟར་རྒྱལ་སྲས་ཡིད་ལ་རབ་གནས་ཤིང་། ། དམ་པའི་རྟེན་ལ་འོད་ཆགས་
མཛེས་གྱུར་པའི། ། དགའ་བ་འདི་ནི་ནོར་བུ་ཆུ་ཤེལ་བཞིན། ། མུན་སྟུག་
ཐམས་ཅད་རྣམ་པར་བསལ་ནས་རྒྱལ། ། གོང་དུ་བཤད་པའི་ཚུལ་དེ་ལྟར་ས་
རབ་ཏུ་དགའ་བ་འདི་ནི་རང་གི་མི་མཐུན་པའི་ཕྱོགས་ཀྱི་མུན་པ་སྟུག་པོ་ཐམས་
ཅད་རྣམ་པར་བསལ་ནས་རྒྱལ་བར་འགྱུར་རོ། ། དཔེར་ཅི་དང་འདྲ་བར་ཞེ་ན།
ནོར་བུ་ཆུ་ཤེལ་ལས་གྲུབ་པའི་ཟླ་བའི་དཀྱིལ་འཁོར་ཡོངས་སུ་རྫོགས་པ་བཞིན་
དུའོ། ། ས་རབ་ཏུ་དགའ་བ་དེའང་ཅི་འདྲ་བ་ཞིག་ཅེ་ན། སེམས་བསྐྱེད་པ་
དང་པོ་ཐོབ་པའི་རྒྱལ་བའི་སྲས་ཀྱི་ཡིད་ལ་རབ་ཏུ་གནས་ཤིང་། དམ་པའི་རྟེན་
བྱང་ཆུབ་ཀྱི་སེམས་ལ་རྣམ་པར་མི་རྟོག་པའི་ཤེས་རབ་ཀྱི་འོད་ཆགས་ཤིང་མི་
མཐུན་ཕྱོགས་ཀྱི་དྲི་མ་མེད་པས་མཛེས་པར་གྱུར་པ་ཞིག་གོ ། དབུ་མ་ལ་འཇུག་
པ་ལས། རབ་ཏུ་དགའ་བ་ཞེས་བྱ་བ་བྱང་ཆུབ་སེམས་དཔའི་སེམས་བསྐྱེད་པ་
དང་པོའི་རྣམ་པར་བཤད་པའོ།། །།
ད་ནི་བྱང་ཆུབ་སེམས་དཔའི་སེམས་བསྐྱེད་པ་གཉིས་པ་དྲི་མ་མེད་
པ་བཤད་པར་བྱའོ། ། དེའང་དོན་གསུམ་གྱིས་རིག་པར་བྱ་སྟེ། འདི་ལྟར།
ཚུལ་ཁྲིམས་རྣམ་པར་དག་པའི་སྒོ་ནས་སའི་ངོ་བོ་བསྟན་པ་དང༌། ཞར་ལ་ཚུལ་
ཁྲིམས་ཀྱི་བསྔགས་པ་བསྟན་པ་དང་། སའི་ཡོན་ཏན་བརྗོད་ནས་མཇུག་བསྡུ་
བའོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
59
དང་པོའི་དབང་དུ་བྱས་ནས། དེ་ཚུལ་ཕུན་ཚོགས་ཡོན་ཏན་དག་ལྡན་
ཕྱིར། ། རྨི་ལམ་དུ་ཡང་འཆལ་ཚུལ་དྲི་མ་སྤངས། ། ཞེས་སོགས་སྨོས་ཏེ།
སེམས་བསྐྱེད་པ་གཉིས་པ་ལ་གནས་པའི་བྱང་ཆུབ་སེམས་དཔའ་དེ་ཚུལ་ཁྲིམས་
ཕུན་སུམ་ཚོགས་པས་རང་གི་སའི་ཡོན་ཏན་ཡོངས་སུ་དག་པ་དང་ལྡན་པའི་ཕྱིར།
རྨི་ལམ་གྱི་གནས་སྐབས་སུའང་འཆལ་པའི་ཚུལ་ཁྲིམས་ཀྱི་དྲི་མ་སྤངས་ཤིང་མི་
སྤྱོད་ན་སད་པའི་ཚེ་ལྟ་སྨོས་ཀྱང་ཅི་དགོས། དེ་ལ་ཚུལ་ཁྲིམས་ཞེས་བྱ་བ་འདི་ཅི་
ཞེན། ངོ་བོ་སྤོང་བ་བདུན་གྱི་བདག་ཉིད་ཡིན་ལ་མ་ཆགས་པ་ལ་སོགས་དགེ་
བའི་རྩ་བ་གསུམ་གྱིས་ཀུན་ནས་སློང་སྟེ། དེའི་ཕྱིར་ཀུན་སློང་དང་བཅས་ན་
ལས་ཀྱི་ལམ་བཅུའི་རང་བཞིན་དུ་རྣམ་པར་བཞག་གོ ། ཅིའི་ཕྱིར་ཚུལ་ཁྲིམས་
ཞེསབྱ་ཞེ་ན། ། ཉོན་མོངས་པ་དང་དུ་མི་ལེན་པའི་ཕྱིར་དང་། སྡིག་པ་མི་
འབྱུང་བས་སེམས་ལ་ཡིད་གཅག་པའི་མེ་ཞི་བས་བསིལ་བ་ཉིད་ཀྱི་ཕྱིར་རམ།
བདེ་བའི་རྒྱུར་གྱུར་པས་དམ་པ་རྣམས་ཀྱིས་བསྟེན་པར་བྱ་བ་ཡིན་པའི་ཕྱིར་ཚུལ་
ཁྲིམས་ཞེས་བྱའོ། ། འཆལ་བའི་ཚུལ་ཁྲིམས་ནི་དེའི་མི་མཐུན་ཕྱོགས་སུ་གྱུར་པ་
མི་དགེ་བ་བཅུའི་ལས་ཀྱི་ལམ་རྣམས་སོ། ། ཡང་ཇི་ལྟར་ན། བྱང་ཆུབ་སེམས་
དཔའ་དེ་ཚུལ་ཁྲིམས་ཕུན་སུམ་ཚོགས་པས་ཡོན་ཏན་ཡོངས་སུ་དག་པ་ཡིན་ནོ་ཞེ་
ན། ལུས་ངག་ཡིད་ཀྱི་རྒྱུ་བ་དག་གྱུར་པས། ། དམ་པའི་ལས་ལམ་བཅུ་ཆར་
སོག་པར་བྱེད། ། ས་གཉིས་པ་ལ་གནས་པའི་བྱང་ཆུབ་སེམས་དཔའ་འདི་ནི་
ལུས་དང་ངག་དང་ཡིད་ཀྱི་རྒྱུ་བ་མི་མཐུན་པའི་ཕྱོགས་ཀྱི་དྲི་མས་དག་པར་གྱུར་
པས་དམ་པ་རྣམས་ཀྱིས་བརྟེན་པའི་དགེ་བའི་ལས་ཀྱི་ལམ་བཅུ་ཆར་རང་གི་ངང་
གིས་སོག་པར་བྱེད་པས་དེའི་ཕྱིར་ཚུལ་ཁྲིམས་ཕུན་སུམ་ཚོགས་པ་ཡིན་ནོ། །
དེའི་ཕྱིར་མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས་དག བྱང་ཆུབ་སེམས་
དཔའི་ས་དྲི་མ་མེད་པ་ལ་གནས་པའི་བྱང་ཆུབ་སེམས་དཔའ་ནི་རང་བཞིན་གྱིས་



60
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྲོག་གཅོད་པ་སྤངས་པ་ཡིན་ཏེ། ཞེས་པ་ནས། ལྟ་བ་དྲང་ཞིང་གཡོ་མེད་ལ་སྒྱུ་
མེད་པས་སངས་རྒྱས་དང་། ཆོས་དང་། དགེ་འདུན་དག་ལ་བསམ་པ་ངེས་པ་
ཡིན་ནོ། ། ཞེས་སོགས་གསུངས་པ་ཡིན་ནོ། ། ཡང་ཅི་ལས་ཀྱི་ལམ་འདི་དག་
སེམས་དང་པོ་བསྐྱེད་པའི་བྱང་ཆུབ་སེམས་དཔས་སོག་པར་མི་བྱེད་དམ་ཞེ་ན།
དེས་ཀྱང་སོག་པར་བྱེད་མོད་ཀྱི། འོན་ཀྱང་། དགེ་བའི་ལམ་འདི་ལྟ་ཞིག་བཅུ་
ཆར་ཡང་། ། དེ་ལ་ཀླགས་ཏེ་ཤིན་ཏུ་དག་པར་འགྱུར། ། དགེ་བའི་ལས་ཀྱི་
ལམ་འདི་བཅུ་ཆར་ཡང་སེམས་བསྐྱེད་པ་གཉིས་པ་ལ་གནས་པའི་བྱང་ཆུབ་
སེམས་དཔའ་དེ་ལ་ཀླགས་ཏེ་ཤིན་ཏུ་རྣམ་པར་དག་པར་འགྱུར་གྱི། དེ་ཙམ་དུ་
སེམས་བསྐྱེད་པ་དང་པོ་ལ་གནས་པའི་བྱང་ཆུབ་སེམས་དཔའ་ལ་ནི་མི་འགྱུར་
རོ། ། དེའི་ཕྱིར། སྟོན་ཀའི་ཟླ་ལྟར་རྟག་ཏུ་རྣམ་དག་སྟེ། ། ཞི་འོད་ཆགས་
པར་དེ་དག་གིས་རྣམ་མཛེས། ། བྱང་ཆུབ་སེམས་དཔའ་དེ་ནི་སྤྲིན་དང་བྲལ་
བའི་སྟོན་ཀའི་ཟླ་བ་ལྟར་རྟག་ཏུ་འཆལ་བའི་ཚུལ་ཁྲིམས་ཀྱི་དྲི་མས་རྣམ་པར་
དག་སྟེ། དབང་པོ་བསྡམས་པས་ཞི་ཞིང་། འོད་ཆགས་པ་ལྟར་ལྷམ་མེར་ཚུལ་
ཁྲིམས་རྣམ་པར་དག་པ་དེ་དག་གིས་རྣམ་པར་མཛེས་སོ། ། ཚུལ་ཁྲིམས་ཀྱི་མི་
མཐུན་ཕྱོགས་གཞན་བསྟན་པའི་ཕྱིར། ། གལ་ཏེ་འདི་ནི་ཁྲིམས་དག་རང་
བཞིན་ལྟ། ། དེ་ཕྱིར་དེ་ནི་ཚུལ་ཁྲིམས་དག་མི་འགྱུར། ། ཅེས་སྨོས་ཏེ། གལ་
ཏེ་ཚུལ་ཁྲིམས་སྲུང་བ་པོའི་གང་ཟག་འདི་ནི་རང་ཉིད་ཚུལ་ཁྲིམས་རྣམ་པར་དག་
པའི་རང་བཞིན་དུ་ལྟ་བར་བྱེད་ན། དེའི་ཕྱིར་དེ་ནི་ཚུལ་ཁྲིམས་རྣམ་པར་དག་
པར་མི་འགྱུར་ཏེ། ཚུལ་ཁྲིམས་ཀྱི་རློམ་པའི་དྲི་མ་དང་ལྡན་པའི་ཕྱིར་རོ། ། དེ་
ལྟར་ཡང་འཕགས་པ་དཀོན་མཆོག་བརྩེགས་པ་ལས། འོད་སྲུངས་འདི་ལ་དགེ་
སློང་ཁ་ཅིག་ཚུལ་ཁྲིམས་དང་ལྡན་པ་ཡིན་ཏེ། སོ་སོར་ཐར་བའི་སྡོམ་པས་
བསྡམས་ཤིང་གནས། ཆོ་ག་དང་སྤྱོད་ཡུལ་ཕུན་སུམ་ཚོགས་པ། ཁ་ན་མ་ཐོ་བ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
61
ཕྲ་བ་ཙམ་ལའང་འཇིག་པར་ལྟ། ཡང་དག་པར་བླངས་ཏེ་བསླབ་པའི་གཞི་
ཐམས་ཅད་ལ་སློབ་ཅིང་ལུས་དང་ངག་དང་ཡིད་ཀྱི་ལས་ཡོངས་སུ་དག་པ་དང་
ལྡན་པར་གྱུར་པས་འཚོ་བ་ཡོངས་སུ་དག་ཀྱང་བདག་ཏུ་སྨྲ་བ་ཡིན་ཏེ། འོད་
སྲུངས་དེ་ནི་ཚུལ་ཁྲིམས་འཆལ་པ་ཚུལ་ཁྲིམས་དང་ལྡན་པ་ལྟར་བཅོས་པ་དང་
པོའོ། ། ཞེས་སོགས་གསུངས་པ་ཡིན་ནོ། ། དེ་ཕྱིར་དེ་ནི་རྟག་ཏུ་གསུམ་ཆར་
ལའང་། ། གཉིས་བློའི་རྒྱུ་བ་ཡང་དག་བྲལ་བར་འགྱུར། ། གང་གི་ཕྱིར་མངོན་
པར་ཞེན་པ་དང་ལྡན་པ་ནི་ཚུལ་ཁྲིམས་རྣམ་པར་དག་པ་མ་ཡིན་པ་དེའི་ཕྱིར་དྲི་
མམེད་པ་ལ་གནས་པའི་བྱང་ཆུབ་སེམས་དཔའ་དེ་ནི་རྟག་ཏུ་གཞི་གང་ལས་
སྤོང་བ་དང་། གང་ཞིག་སྤོང་བ་དང་། གང་གིས་སྤོང་བར་བྱེད་པ་གསུམ་ཆར་
ལའང་དངོས་པོ་དང་དངོས་པོ་མེད་པ་ལ་སོགས་པ་གཉིས་བློའི་རྒྱུ་བ་ཡང་དག་
པར་བྲལ་བར་འགྱུར་རོ། །
གཉིས་པ་ཚུལ་ཁྲིམས་ཀྱི་བསྔགས་པ་ལའང་། ཚུལ་ཁྲིམས་ཡོན་ཏན་
ཀུན་གྱི་རྟེན་དུ་བསྟན་པ་དང་། བྱང་སེམས་ཀྱི་ཚུལ་ཁྲིམས་མི་མཐུན་ཕྱོགས་
དང་མི་འགྲོགས་པར་བསྟན་པ་དང་། འཇིག་རྟེན་དང་འཇིག་རྟེན་ལས་འདས་
པའི་དབྱེ་བ་བསྟན་པའོ། ། དང་པོའི་དབང་དུ་བྱས་ནས། སྐྱེ་བོ་ཚུལ་ཁྲིམས་
རྐང་པ་ཆག་གྱུར་ན། ། སྦྱིན་པས་ལོངས་སྤྱོད་ལྡན་ཡང་ངན་འགྲོར་ལྟུང་། །
ཞེས་སོགས་སྨོས་ཏེ། གཏོང་བ་པོ་ཚུལ་ཁྲིམས་དང་ལྡན་པའི་སྦྱིན་པ་ལས་ནི་ལྷ་
དང་མི་རྣམས་ཀྱི་ནང་དུ་ཁྱད་པར་དུ་འཕགས་པའི་ལོངས་སྤྱོད་ཐོབ་པར་འགྱུར་
ལ། གཏོང་བ་པོའི་སྐྱེ་བོ་ཚུལ་ཁྲིམས་ཀྱི་རྐང་པ་ཆག་སྟེ་ཚུལ་ཁྲིམས་འཆལ་བར་
གྱུར་ན། སྦྱིན་པས་ལོངས་སྤྱོད་དང་ལྡན་པ་ཐོབ་ཀྱང་ཉི་ཚེ་བའི་སེམས་ཅན་
དམྱལ་བ་དང་། ཀླུ་དང་། ཡི་དྭགས་རྫུ་འཕྲུལ་ཆེན་པོ་ལ་སོགས་པའི་ངན་
འགྲོར་ལྟུང་བར་འགྱུར་ཞིང་། དེར་སྦྱིན་པའི་འབྲས་བུ་ལ་ལོངས་སྤྱོད་པར་



62 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།།
འགྱུར་རོ། ། གཏོང་བ་པོ་ཚུལ་ཁྲིམས་དང་ལྡན་པའི་སྦྱིན་པ་ལས་ནི་ལྷ་དང་
མིའི་ཡུལ་དུ་ལོངས་སྤྱོད་ཐོབ་པ་ན། ། སླར་ཡང་སྦྱིན་པ་བཏང་བ་ལས་སྦྱིན་
པའི་འབྲས་བུ་རྒྱུན་མི་འཆད་པར་ལོངས་སྤྱོད་པ་ཐོབ་པར་འགྱུར་ལ། ཚུལ་
ཁྲིམས་ཀྱི་རྐང་པ་དང་བྲལ་བའི་སྦྱིན་པ་ལས་ནི་ལོངས་སྤྱོད་རྒྱུན་མི་འཆད་པ་
འབྱུང་བ་མ་ཡིན་ཏེ། འདི་ལྟ་སྟེ། སྐྱེད་བཅས་རྩ་བ་ཡོངས་སུ་ཟད་པས་
ན། ། ཕྱིན་ཆད་དེ་ལ་ལོངས་སྤྱོད་འབྱུང་མི་འགྱུར། ། ངན་སོང་དུ་སྐྱེས་པ་
རྣམས་ནི་ལས་འབྲས་ཀྱི་འབྲེལ་བ་ལ་རྨོངས་པའི་ཕྱིར་སྔོན་གྱི་སྦྱིན་པའི་འབྲས་བུ་
སྐྱེད་དང་བཅས་པ་ལོངས་སྤྱོད་པ་ཙམ་དུ་ཟད་ཀྱི། ། ཕྱི་མའི་འབྲས་བུའི་དོན་
དུ་སྦྱིན་པ་གཞན་སྤེལ་བར་མི་བྱེད་པས་ཕྱི་མའི་ལོངས་སྤྱོད་ཀྱི་རྩ་བ་ཡོངས་སུ་
ཟད་པས་ནི། ཕྱིན་ཆད་གང་ཟག་དེ་ལ་ལོངས་སྤྱོད་འབྱུང་བར་མི་འགྱུར་
རོ། ། ཚུལ་ཁྲིམས་ཀྱི་རྐང་པ་དང་བྲལ་ན་ཕྱིན་ཆད་ལོངས་སྤྱོད་མི་འབྱུང་བ་
འབའ་ཞིག་ཏུ་མ་ཟད་ཀྱི། ངན་སོང་དུ་ལྷུང་ན་ངན་སོང་ལས་ལྡང་བར་ཡང་
ཤིན་ཏུ་དཀའོ་ཞེས་བསྟན་པའི་ཕྱིར། རང་དབང་འཇུག་ཅིང་མཐུན་པའི་ཡུལ་
གནས་པ། ། དེ་ཚེ་འདི་བདག་འཛིན་པར་མི་བྱེད་ན། ། གཡང་སར་ལྟུང་བས་
གཞན་དབང་འཇུག་ འགྱུར་བ། ། དེ་ ཚེ་ དེ་ནས་ གང་ གིས་ འབྱིན་ པར་
འགྱུར། ། ཞེས་སྨོས་ཏེ། དཔའ་བོ་མཐུན་པའི་ཡུལ་ན་གནས་པ་འཆིང་བ་
ལས་གྲོལ་བ་ལྟར་གཞན་ལ་རག་མ་ལས་པར་རང་དབང་དུ་འཇུག་ཅིང་ལམ་སྒྲུབ་
པ་དང་རྗེས་སུ་མཐུན་པའི་ཡུལ་ལམ་རྟེན་ལྷ་དང་མིའི་འགྲོ་བར་གནས་པས་དེའི་
ཚེ་སྐྱེས་བུ་འདི་དག་ཚུལ་ཁྲིམས་བསྲུངས་ཏེ། བདག་ཉིད་ངན་འགྲོ་ལས་འཛིན་
པར་མི་བྱེད་ན། དཔའ་བོ་ལྕགས་སྒྲོག་གིས་བཅིངས་ཏེ་རི་སུལ་ཆེན་པོར་
བསྐྱུར་བ་ལྟར་ངན་སོང་གསུམ་གྱི་གཡང་སར་ལྟུང་བས་ལས་དང་ཉོན་མོངས་པ་
དྲག་པོའི་གཞན་དབང་གིས་འཇུག་པར་འགྱུར་བ་དེའི་ཚེ་ཉམ་ང་བའི་གཡང་ས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 63
དེ་ནས་ཐབས་གང་གིས་འབྱིན་པར་འགྱུར། དེ་ཕྱིར་རྒྱལ་བས་སྦྱིན་པའི་གཏམ་
མཛད་ནས། ། ཚུལ་ཁྲིམས་རྗེས་འགྲོའི་གཏམ་ཉིད་མཛད་པ་ཡིན། ། གང་གི་
ཕྱིར་དེ་ལྟར་ཡིན་པ་དེའི་ཕྱིར། སྡིག་པའི་ཆོས་མཐའ་དག་ཕམ་པར་མཛད་
པའི་རྒྱལ་བས་གདུལ་བྱ་རྣམས་ལ་ཐོག་མར་སྦྱིན་པ་ལ་བསྔགས་པའི་གཏམ་
མཛད་ནས། དེའི་འོག་ཏུ་སྦྱིན་པ་ལ་སོགས་པའི་ཡོན་ཏན་ཆུད་མི་ཟ་བར་བྱ་
བའི་ཕྱིར་ཚུལ་ཁྲིམས་ལ་བསྔགས་པའི་གཏམ་མཛད་པ་ཡིན་ནོ། ། དེའི་རྒྱུ་
མཚན་ཡང་། ཡོན་ཏན་ཚུལ་ཁྲིམས་ཞིང་དུ་རྣམ་འཕེལ་ན། ། འབྲས་བུ་ཉེར་
སྤྱོད་ཆད་པ་མེད་པར་འགྱུར། ། ཡོན་ཏན་ཀུན་གྱི་རྟེན་དུ་གྱུར་པའི་ཕྱིར་ཚུལ་
ཁྲིམས་ཉིད་ཞིང་སྟེ། དེ་ལ་བརྟེན་ནས་སྦྱིན་པ་ལ་སོགས་པའི་ཡོན་ཏན་ཐམས་
ཅད་རྣམ་པར་འཕེལ་བ་ན་རྒྱུ་དང་འབྲས་བུ་བརྒྱུད་པ་གོང་ནས་གོང་དུ་རིམ་པ་
རྣམ་པརམ་ཆད་པའི་སྒོ་ནས་འབྲས་བུའི་ཚོགས་ཆེན་པོ་ཡུན་རིང་པོར་ཉེ་བར་
ལོངས་སྤྱོད་པ་རྒྱུན་ཆད་པ་མེད་པར་འཇུག་པར་འགྱུར་རོ། ། དེའི་ཕྱིར། སོ་
སོ་སྐྱེ་བོ་རྣམས་དང་གསུང་སྐྱེས་དང་། ། རང་སངས་རྒྱས་ལ་ངེས་པའི་བདག་
ཉིད་དང་། ། རྒྱལ་སྲས་རྣམས་ཀྱི་མངོན་པར་མཐོ་བ་དང་། ། ངེས་ལེགས་རྒྱུ་
ནི་ཚུལ་ཁྲིམས་ལས་གཞན་མེད། ། སོ་སོ་སྐྱེ་བོ་དང་
། ཐུབ་པའི་གསུང་ལས་
སྐྱེས་པ་ཉན་ཐོས་དང་རང་སངས་རྒྱས་དང་རྒྱལ་སྲས་རྣམས་ཀྱི་མངོན་པར་མཐོ་
བ་འཁོར་བའི་བདེ་བའི་རྒྱུ་དང་། ངེས་པར་ལེགས་པ་བདེ་བའང་མ་ཡིན་སྡུག་
བསྔལ་བའང་མ་ཡིན་པའི་མཚན་ཉིད་ཅན་གྱི་ཐར་པའི་རྒྱུ་ནི། དགེ་བ་བཅུའི་
ལས་ཀྱི་ལམ་གྱི་རང་བཞིན་གྱི་ཚུལ་ཁྲིམས་ལས་གཞན་མེད་དོ། ། འདི་ལྟར་མི་
མཐུན་ཕྱོགས་མི་དགེ་བ་ཆུང་ངུ་དང་
། འབྲིང་དང་། ཆེན་པོར་སྤྱད་པ་ལས་ནི་
ཡི་དྭགས་དང་། དུད་འགྲོ་དང་། དམྱལ་བ་རྣམས་སུ་རྣམ་པར་སྨིན་པ་མྱོང་
བར་འགྱུར་ལ། དེའི་གཉེན་པོ་དགེ་བ་བཅུའི་ལས་ཀྱི་ལམ་ཆུང་ངུར་སྤྱད་པ་



64 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལས་ནི་ལྷ་དང་མིའི་གོ་འཕང་ཐོབ་ཅིང་དེ་ཉིད་ཁམས་གསུམ་ལས་ངེས་པར་
འབྱུང་བའི་སེམས་ཀྱིས་ཡོངས་སུ་བཟུང་སྟེ་འབྲིང་དུ་སྤྱད་པ་ལས་ཉན་ཐོས་དང་
རང་སངས་རྒྱས་ཀྱི་བྱང་ཆུབ་ཐོབ་པར་འགྱུར་ལ། སྙིང་རྗེ་ཆེན་པོས་ཡོངས་སུ་
བཟུང་སྟེ་ཆེན་པོར་སྤྱད་པ་ལས་ནི་བླ་ན་མེད་པའི་བྱང་ཆུབ་ཐོབ་པར་འགྱུར་
བའི་ཕྱིར་རོ། ། གཉིས་པ་བྱང་སེམས་ཀྱི་ཚུལ་ཁྲིམས་མི་མཐུན་ཕྱོགས་དང་མི་
འགྲོགས་པར་བསྟན་པ་ནི། ཇི་ལྟར་རྒྱ་མཚོ་རོ་དང་ལྷན་ཅིག་དང་། ། བཀྲ་
ཤིས་སྣ་ནག་མ་དང་ལྷན་ཅིག་བཞིན། ། དེ་ལྟར་ཚུལ་ཁྲིམས་དབང་བྱས་བདག་
ཉིད་ཆེ། ། དེ་འཆལ་བ་དང་ལྷན་ཅིག་གནས་མི་འདོད། ། ཇི་ལྟར་རྒྱ་མཚོ་རོ་
དང་ལྷན་ཅིག་ཞག་ཏུ་མི་གནས་ཤིང་། བཀྲ་ཤིས་པའི་དགེ་མཚན་སྣ་ནག་མ་
དང་ལྷན་ཅིག་མི་གནས་པ་བཞིན་དུ། གོང་དུ་བཤད་པའི་ཚུལ་དེ་ལྟར་ཚུལ་
ཁྲིམས་རྣམ་པར་དག་པའི་དབང་དུ་བྱས་པའི་བདག་ཉིད་ཆེན་པོ་ས་གཉིས་པ་ལ་
གནས་པ་དེ་འཆལ་བའི་ཚུལ་ཁྲིམས་དང་ལྷན་ཅིག་གནས་པར་མི་འདོད་དོ། །
གསུམ་པ་འཇིག་རྟེན་དང་འཇིག་རྟེན་ལས་འདས་པའི་ཚུལ་ཁྲིམས་ཀྱི་དབྱེ་བ་
བསྟན་པ་ནི། གང་གིས་གང་ཞིག་གང་ལ་སྤོང་བྱེད་པ། ། གསུམ་དུ་དམིགས་
པཡོད་ན་ཚུལ་ཁྲིམས་དེ། ། འཇིག་རྟེན་པ་ཡི་ཕ་རོལ་ཕྱིན་ཅེས་བཤད། །
བྱེད་པ་པོ་གང་གིས། སྲོག་གཅོད་ལ་སོགས་པའི་བྱ་བ་གང་ཞིག ལས་སུ་བྱ་
བའི་གཞི་སེམས་ཅན་གང་ལ་སྤོང་བར་བྱེད་པ་གསུམ་དུ་དམིགས་པ་ཡོད་ན།
ཚུལ་ཁྲིམས་དེ་ནི་འཇིག་རྟེན་པའི་ཕ་རོལ་ཕྱིན་པ་ཞེས་བཤད་ལ། གསུམ་ལ་
ཆགས་པས་སྟོང་དེ་འཇིག་རྟེན་འདས། ཚུལ་ཁྲིམས་དེ་ཉིད་ཤེས་རབ་ཀྱི་ཕ་
རོལ་ཏུ་ཕྱིན་པས་ཟིན་ཏེ། གསུམ་པོ་འདི་ཉིད་ལ་ཆགས་པས་སྟོང་ཞིང་མངོན་
པར་ཞེན་པ་དང་བྲལ་ན་འཇིག་རྟེན་ལས་འདས་པའི་ཕ་རོལ་ཏུ་ཕྱིན་པ་ཞེས་
བྱའོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 65
སའི་ཡོན་ཏན་བརྗོད་དེ་མཇུག་བསྡུ་བ་ནི། སྲིད་མིན་སྲིད་པའི་དཔལ་
གྱུར་རྒྱལ་སྲས་ཀྱི། ། ཟླ་བ་ལས་བྱུང་དྲི་བྲལ་དྲི་མེད་པ། ། འདི་ཡང་སྟོན་ཀའི་
ཟླ་འོད་ཇི་བཞིན་དུ། ། འགྲོ་བའི་ཡིད་ཀྱི་གདུང་བ་སེལ་བྱེད་ཡིན། ། འདི་ནི་
འཁོར་བའི་ཁོངས་སུ་མ་གཏོགས་པས་སྲིད་པ་མིན་ལ། ཡོན་ཏན་ཐམས་ཅད་
དེའི་རྗེས་སུ་འབྲང་བའི་ཕྱིར་དང་། གླིང་བཞིའི་དབང་ཕྱུག་ཕུན་སུམ་ཚོགས་
པའི་རྒྱུ་ཡིན་པའི་ཕྱིར་སྲིད་པའི་དཔལ་དུ་གྱུར་པ་ས་གཉིས་པ་ལ་གནས་པའི་
རྒྱལ་སྲས་ཀྱི་ཟླ་བ་ལས་བྱུང་བ་དགེ་བ་བཅུའི་ལས་ལམ་གྱི་མི་མཐུན་ཕྱོགས་ཀྱི་དྲི་
མདང་བྲལ་བའི་དྲི་མ་མེད་པ་ཞེས་བྱ་བའི་ས་འདིའང་། ཇི་ལྟར་སྟོན་ཀའི་ཟླ་
བའི་འོད་དྲི་མ་དང་བྲལ་བས་སྐྱེ་བོའི་གདུང་བ་སེལ་བར་བྱེད་པ་དེ་བཞིན་དུ།
འགྲོ་བ་རྣམས་ཀྱི་འཆལ་བའི་ཚུལ་ཁྲིམས་ཀྱིས་བསྐྱེད་པའི་ཡིད་ཀྱི་གདུང་བ་སེལ་
བར་བྱེད་པ་ཡིན་ནོ། ། དབུ་མ་ལ་འཇུག་པ་ལས། དྲི་མ་མེད་པ་ཞེས་བྱ་བ་
བྱང་ཆུབ་སེམས་དཔའི་སེམས་བསྐྱེད་པ་གཉིས་པའི་བཤད་པའོ།། །། །
ད་ནི་སེམས་བསྐྱེད་པ་གསུམ་པ་འོད་བྱེད་པ་ཞེས་བྱ་བའི་མིང་ཅན་
བཤད་པར་བྱའོ། ། དེའང་བསྡུས་པའི་དོན་གསུམ་གྱིས་རིག་པར་བྱ་སྟེ། འདི་
ལྟརཁྱད་གཞིའི་སའི་ངོ་བོ། ཁྱད་ཆོས་སའི་ཡོན་ཏན། སའི་ཡོན་ཏན་བརྗོད་
དེ་མཇུག་བསྡུ་བའོ། ། དང་པོའི་དབང་དུ་བྱ་ནས། ཤེས་བྱའི་བུད་ཤིང་མ་
ལུས་སྲེག་པའི་མེ། ། འོད་འབྱུང་ཕྱིར་ན་གསུམ་པའི་ས་འདི་ནི། ། འོད་བྱེད་
པ་སྟེ། ཞེས་ སོགས་སྨོས་ཏེ། སེམས་བསྐྱེད་པ་གསུམ་པའི་སྐབས་འདིར།
ཤེས་བྱའི་སྒྲིབ་པའི་བུད་ཤིང་མ་ལུས་པ་སྲེག་པར་བྱེད་པའི་ཡེ་ཤེས་ཀྱི་མེ་ཞི་བའི་
བདག་ཉིད་ཅན་གྱི་འོད་འབྱུང་བའི་ཕྱིར་ན། སེམས་བསྐྱེད་པ་གསུམ་པ་འདི་
དག་ནི་ས་འོད་བྱེད་པ་ཞེས་བྱའོ། ། དེའི་ཚེ་ཡེ་ཤེས་ཀྱི་མེའི་འོད་ཅི་འདྲ་བ་ཞིག་
འབྱུང་ཞེ་ན། བདེ་གཤེགས་སྲས་པོ་ལ། ། དེ་ཚེ་ཉི་འོད་ཟངས་འདྲའི་སྣང་བ་



66 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འབྱུང་། ། བདེ་གཤེགས་སྲས་པོ་དེ་ལ་སེམས་བསྐྱེད་པ་གསུམ་པ་ཐོབ་པ་དེའི་
ཚེ། ཇི་ལྟར་ཉི་མ་འཆར་བའི་སྔ་རོལ་གྱི་གནས་སྐབས་སུ་འོད་ཟངས་ཀྱི་མདོག་
དང་འདྲ་བ་འབྱུང་བ་ལྟར་ཡེ་ཤེས་ཀྱི་སྣང་བ་ས་གཉིས་པ་ལ་ལྟོས་ཏེ་ཚེས་གསལ་
བ་འབྱུང་བར་འགྱུར་རོ། ། གཉིས་པ་ཁྱད་ཆོས་སའི་ཡོན་ཏན་བསྟན་པ་ལ།
གཙོ་བོ་བཟོད་པའི་ཕར་ཕྱིན་བསྟན་པ་དང་། ཕལ་པ་བསམ་གཏན་སོགས་ཀྱི་
ཡོན་ཏན་གཞན་བསྟན་པ་གཉིས་སོ། ། དང་པོ་ལ། ས་དེར་བཟོད་པའི་ཕར་
ཕྱིན་ལྷག་པར་བསྟན། ཞར་ལ་བཟོད་པའི་བསྔགས་པ་བསྟན། འཇིག་རྟེན་
དང་འཇིག་རྟེན་ལས་འདས་པའི་དབྱེ་བ་དང་གསུམ་མོ། ། དང་པོའི་དབང་དུ་
བྱས་ནས། གལ་ཏེ་གནས་མིན་འཁྲུག་པ་འགའ་ཞིག་གིས། ། དེ་ཡི་ལུས་ལ་
རུས་པ་དང་བཅས་ཤ། ། སྲང་རེ་ཡུན་རིང་དུས་སུ་གཅོད་བྱེད་ཀྱང་། །
གཅོད་བྱེད་དེ་ལ་བཟོད་པ་ལྷག་པར་སྐྱེ། ། ཞེས་སྨོས་ཏེ། གལ་ཏེ་ཁོང་ཁྲོ་སྐྱེ་
བའི་གནས་མ་ཡིན་པ་གནོད་པ་མི་བྱེད་པའི་བྱང་ཆུབ་སེམས་དཔའ་ལའང་
སེམས་ཁོང་ནས་འཁྲུག་ཅིང་ཁྲོ་བ་སྐྱེ་བའི་གང་ཟག་འགའ་ཞིག་གིས་སེམས་
དཔའ་དེའི་ལུས་ལ་རུས་པ་དང་བཅས་པའི་ཤ་སྲང་རེ་རེ་ཞིང་ཡུན་རིང་པོའི་
དུས་སུ་སྡོད་ཅིང་སྡོད་ཅིང་གཅོད་པར་བྱེད་ཀྱང༌། རྣམ་པ་དེ་ལྟ་བུའི་གཅོད་
པར་བྱེད་པ་དེ་ལ་སེམས་འཁྲུག་པར་མི་འགྱུར་བ་འབའ་ཞིག་ཏུ་མ་ཟད་ཀྱི།
ལས་དེའི་རྒྱུ་ལས་དམྱལ་བ་ལ་སོགས་པའི་སྡུག་བསྔལ་མི་བཟད་པ་མྱོང་བར་
འགྱུར་རོ་སྙམ་དུ་བསམས་ནས་བཟོད་པ་ལྷག་པར་སྐྱེ་བར་འགྱུར་རོ། ། དེ་ལྟར་
སྙིང་རྗེའི་སྟོབས་ཀྱིས་གནོད་པ་བྱེད་པ་ལ་བཟོད་པ་ལྷག་པར་སྐྱེ་བར་བསྟན་ནས།
ཤེས་རབ་ཀྱི་སྟོབས་ཀྱིས་ཀྱང་བཟོད་པར་བསྟན་པའི་ཕྱིར། བདག་མེད་ལྟ་བའི་
བྱང་ཆུབ་སེམས་དཔའ་ཡིས། ། གང་གིས་གང་ལ་གང་ཚེ་ཅི་བཅད་ཅེས། །
གང་ཕྱིར་དེ་ཡིས་ཆོས་ཀུན་གཟུགས་བརྙན་ལྟར། ། མཐོང་བའི་ཕྱིར་ཡང་དེ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
67
ཡིས་བཟོད་པར་འགྱུར། ། ཞེས་སྨོས་ཏེ། ཆོས་ཐམས་ཅད་གང་ཟག་དང་ཆོས་
ཀྱི་བདག་མེད་པར་ལྟ་བའི་བྱང་ཆུབ་སེམས་དཔས། གཅོད་པ་པོ་གང་གིས།
གཅད་བྱ་གང་ལ། དུས་ནམ་གྱི་ཚེ། རྣམ་པ་ཅི་ཞིག་བཅད་ཅེས་འཁོར་གསུམ་
དུ་རྣམ་པར་མི་རྟོག་པའི་ཕྱིར་ཡང་སེམས་དཔའ་དེས་གནོད་པ་བཟོད་པར་
འགྱུར་རོ། ། འཁོར་གསུམ་དུ་མི་རྟོག་པའི་རྒྱུ་མཚན་ཡང་། གང་གི་ཕྱིར་དེ་
ཡིས་ཕྱི་དང་ནང་གི་ཆོས་ཀུན་གཟུགས་བརྙན་ལྟར་རང་བཞིན་མེད་པར་མཐོང་
བའི་ཕྱིར་རོ། ། ཞར་ལ་བཟོད་པའི་བསྔགས་པ་བསྟན་པ་ལ། མི་མཐུན་
ཕྱོགས་ཁྲོ་བ་ལས་ལྡོག་པར་རིགས་པར་གདམས་པ། གཉེན་པོ་བཟོད་པ་ལ་
འཇུག་པར་གདམས་པའོ། ། དང་པོའི་དབང་དུ་བྱས་ནས། གནོད་པ་བྱས་
པས་གལ་ཏེ་དེར་བཀོན་ན། ། དེ་ལ་བཀོན་པས་བྱས་ཟིན་ལྡོག་གམ་ཅི། ། དེ་
ཕྱིར་དེར་བཀོན་ངེས་པར་འདིར་དོན་མེད། ། འཇིག་རྟེན་ཕ་རོལ་ཡང་ནི་
འགལ་བར་འགྱུར། ། ཞེས་སྨོས་ཏེ། གཞན་གྱིས་བདག་ལ་གནོད་པ་བྱས་པས་
གལ་ཏེ་གནོད་པ་བྱེད་པ་པོ་དེར་བཀོན་ཅིང་ཞེ་བརྐམ་པར་བྱེད་པས་ན། དེ་ལ་
ཞེབཀོན་ཅིང་བརྐམ་ལ་ཁྲོ་བར་བྱས་པས་སྔར་བདག་ལ་གནོད་པ་བྱས་ཟིན་པ་
དེ་ལྡོག་གམ་ཅི། གང་གིས་ན་དེ་ལ་ཞེ་བརྐམ་པར་བྱེད། དེའི་ཕྱིར་གནོད་པ་
བྱེད་པ་པོ་དེར་ཞེ་བཀོན་ཅིང་ཁྲོ་བར་བྱས་པ་ཚེ་འདིར་ཡང་དོན་མེད་དེ། བྱེད་
རྒྱུ་སྔར་བྱས་ཟིན་པའི་ཕྱིར་རོ། ། གནོད་པ་བྱས་པ་ལ་ཞེ་བཀོན་པ་ཚེ་འདི་དོན་
མེད་པ་འབའ་ཞིག་ཏུ་མ་ཟད་ཀྱི། འཇིག་རྟེན་ཕ་རོལ་གྱི་བདེ་བ་དང་ཡང་
འགལ་བར་འགྱུར་རོ། ། ཁོང་ཁྲོའི་དབང་གིས་རྣམ་སྨིན་མི་འདོད་པ་འཕེན་
པའི་ཕྱིར་རོ། ། གང་ཞིག་རང་གི་སྔོན་གྱི་ལས་ཀྱི་འབྲས་བུ་ལོངས་སྤྱོད་པ་ཡིན་
བཞིན་དུ་དེ་ལྟར་མི་ཤེས་པར་གཞན་གྱིས་བདག་ལ་གནོད་པ་བྱས་སོ་སྙམ་དུ་
བསམས་ནས་གནོད་ལན་བྱེད་པར་འདོད་པ་དེ་དག་བཟློག་པའི་ཕྱིར་བཤད་པ།



68 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྔོན་བྱས་མི་དགེའི་ལས་ཀྱི་འབྲས་བུ་གང་། ། ཟད་བྱེད་བརྗོད་པར་འདོད་པ་
དེ་ཉིད་ཀོ། ། གཞན་ལ་གནོད་དང་ཁྲོ་བས་སྡུག་བསྔལ་ཕྱིར། ། ས་བོན་ཉིད་
དུ་ཇི་ལྟར་ཁྲིད་པར་བྱེད། ། འགའ་ཞིག་ལ་མཚོན་ཆ་རྣོན་པོ་ལུས་ལ་བབས་
པའི་སྡུག་བསྔལ་དགྲ་དག་གིས་ཉེ་བར་སྒྲུབ་པ་དེ་ནི་རང་གིས་སྔོན་བྱས་པའི་
སྲོག་གཅོད་པའི་ལས་ཀྱི་རྒྱུ་མཐུན་པའི་འབྲས་བུ་ཡིན་པས། ། སྔོན་བྱས་པའི་མི་
དགེའི་ལས་ཀྱི་འབྲས་བུ་ལྷག་མ་ཟད་པར་བྱེད་པ་ཡིན་ཡང་། དེ་ལྟར་མི་ཤེས་
པར་འདིས་བདག་ལ་གནོད་པ་བྱས་སོ་སྙམ་དུ་བསམས་ནས། ད་ལྟར་གྱི་སྡུག་
བསྔལ་ལས་ཆེས་ལྷག་པའི་ཕྱི་མའི་སྡུག་བསྔལ་སྐྱེད་པའི་ས་བོན་སྒྲུབ་པའི་ཕྱིར་དུ་
གཞན་ལ་གནོད་པ་དང་ཁྲོ་བས་རང་ཉིད་ཇི་ལྟར་ངན་སོང་དུ་ཁྲིད་པར་བྱེད།
དེའི་ཕྱིར་སྨན་པས་ནད་གསོ་བའི་ཕྱིར་བཙགས་ཆ་རྣོན་པོས་རྨ་འབྱིན་པ་ལ་
བཟོད་པར་བྱ་བ་བཞིན་དུ་འཕྲལ་དུ་སྡུག་བསྔལ་འབྱུང་བའི་རྒྱུ་ལ་བཟོད་པར་བྱ་
བར་རིགས་སོ། ། མི་བཟོད་པ་ནི་རྣམ་པར་སྨིན་པ་ཡིད་དུ་མི་འོང་བ་འབྱིན་
པའི་རྒྱུ་ཡིན་པ་འབའ་ཞིག་ཏུ་མ་ཟད་ཀྱི། ཡུན་རིང་པོར་བསགས་པའི་དགེ་བ་
ཟད་པའི་རྒྱུའང་ཡིན་ནོ་ཞེས་བསྟན་པའི་ཕྱིར། གང་ཕྱིར་རྒྱལ་སྲས་རྣམས་ལ་
ཁྲོས་པ་ཡིས། ། སྦྱིན་དང་ཁྲིམས་བྱུང་དགེ་བ་བསྐལ་པ་བརྒྱར། ། བསགས་པ་
སྐད་ཅིག་གིས་འཇོམས་དེ་ཡི་ཕྱིར། ། མི་བཟོད་ལས་གཞན་སྡིག་པ་ཡོད་མ་
ཡིན། ། གང་གི་ཕྱིར་བྱང་ཆུབ་སེམས་དཔའ་རྣམས་ཀྱིས་ཀྱང་། རྒྱལ་བའི་
སྲས་པོ་གཞན་རྣམས་ལ་བདེན་པའམ་བདེན་པ་མ་ཡིན་པའི་ཉེས་པ་ལྷག་པར་སྒྲོ་
བཏགས་ནས་སྐད་ཅིག་ཙམ་ཞིག་ཁྲོས་པ་ཡིས་ཀྱང་། སྦྱིན་པ་དང་ཚུལ་ཁྲིམས་
ལས་བྱུང་བའི་དགེ་བ་བསྐལ་པ་བརྒྱར་བསགས་པ་རྣམས་འཇོམས་པར་བྱེད་ན།
བྱང་ཆུབ་སེམས་དཔའ་མ་ཡིན་པས་བྱང་ཆུབ་སེམས་དཔའ་རྣམས་ལ་ཁྲོ་བ་
བསྐྱེད་ན་ལྟ་ཅི་སྨོས། དེའི་ཕྱིར་རྒྱ་མཚོ་ཆེན་པོའི་ཆུའི་ཚད་གྲངས་ཀྱིས་ངེས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 69
པར་མི་ནུས་པ་ལྟར། དེའི་རྣམ་པར་སྨིན་པའི་མཚམས་ཀྱང་ངེས་པར་མི་ནུས་
སོ། ། དེ་ལྟར་ན་འབྲས་བུ་ཡིད་དུ་མི་འོང་བ་འཕེན་པ་དང་། དགེ་བ་འཇོམས་
པར་བྱེད་པའི་སྡིག་པ་ནི་མི་བཟོད་པ་སྟེ་ཁོང་ཁྲོ་བ་ལས་མཆོག་ཏུ་གྱུར་པ་གཞན་
ཡོད་པ་མ་ཡིན་ནོ། ། གཞན་ཡང་། མི་སྡུད་གཟུགས་བྱེད་དམ་པ་མིན་པར་
ཁྲིད། ། རིགས་དང་མི་རིགས་རྣམ་དཔྱོད་འཕྲོག་བྱེད་ཅིང་། ། མི་བཟོད་པ་
ཡིསམྱུར་དུ་ངན་འགྲོར་སྐྱུར། ། ཁྲོ་བས་ནི། ཁྲོ་གཉེར་སྡུག་ཅིང་བཞིན་རས་
ནག་པོར་བྱེད་པའི་ཕྱིར་མི་སྡུག་གཟུགས་སུ་བྱེད་ལ། དེའི་དབང་གིས་བྱ་བ་
ངན་པ་ལ་འཇུག་པས་ན་དམ་པ་མ་ཡིན་པར་ཁྲིད་ཅིང་། ཁྲོ་བས་ཟིལ་གྱིས་ནོན་
པནི་བླང་དོར་ལ་རྨོངས་པར་འགྱུར་བས་རིགས་པ་དང་མི་རིགས་པ་རྣམ་པར་
དཔྱོད་པའི་བློ་གྲོས་ཀྱང་འཕྲོག་པར་བྱེད་དོ། ། དེར་མ་ཟད་རིས་མཐུན་བཏང་
ནས་ཀྱང་། མི་བཟོད་པ་ཡིས་ངན་འགྲོའི་གཡང་སར་སྐྱུར་བར་བྱེད་དོ། །
གཉིས་པ་བཟོད་པ་ལ་འཇུག་པར་གདམས་པའི་དབང་དུ་བྱས་ནས། བཟོད་
པས་བཤད་ཟིན་དང་འགལ་ཡོན་ཏན་བྱེད། ། ཅེས་སོགས་སྨོས་སོ། ། བཤད་
ཟིན་དང་འགལ་བའི་ཡོན་ཏན་གང་ཞེ་ན། མཛེས་ཤིང་དམ་པའི་སྐྱེ་བོས་
འདོད་པ་དང་། ། རིགས་དང་མི་རིགས་ཤེས་ལ་མཁས་འགྱུར་ཞིང་
། ། འདི་
ལས་གཞན་དུ་ལྷ་མི་དག་ཏུ་སྐྱེ། ། དེའི་ཕྱིར། སོ་སོ་སྐྱེ་བོ་དང་ནི་རྒྱལ་སྲས་
ཀྱི། ། ཁྲོ་དང་བཟོད་པའི་སྐྱོན་ཡོན་རིག་བྱས་ཏེ། ། མི་བཟོད་སྤངས་པའི་
འཕགས་པའི་སྐྱེ་བོ་ཡིས། ། བསྔགས་པའི་བཟོད་པ་རྟག་ཏུ་བརྟེན་པར་བྱ། །
སོ་སོའི་སྐྱེ་བོ་རྣམས་ཀྱི་ཁོང་ཁྲོ་བའི་སྐྱོན་དང་། རྒྱལ་སྲས་རྣམས་ཀྱི་བཟོད་པའི་
ཡོན་ཏན་ཇི་སྐད་བཤད་པ་རྣམས་རིག་པར་བྱས་ནས་མི་བཟོད་པ་སྤངས་པའི་སྒོ་
ནས་འཕགས་ པ་རྣམས་ ཀྱིས་བསྔགས་པའི་ བཟོད་ པ་ རྟག་ཏུ་ བརྟེན་ པར་
བྱའོ། ། གསུམ་པ་འཇིག་རྟེན་དང་འཇིག་རྟེན་ལས་འདས་པའི་དབྱེ་བ་བསྟན་



70 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པའི་ཕྱིར། རྫོགས་སངས་རྒྱས་ཀྱི་བྱང་ཆུབ་ ཕྱིར་བསྔོས་ཀྱང་། ། གསུམ་
དམིགས་ཡོད་ན་དེ་ནི་འཇིག་རྟེན་པའོ། ། ཞེས་སྨོས་ཏེ། བཟོད་པ་གང་
རྫོགས་པའི་བྱང་ཆུབ་ཀྱི་ཕྱིར་བསྔོས་ཀྱང་། གང་བཟོད་པ་དང་། གང་གིས་
བཟོད་པ་དང༌། སེམས་ཅན་གང་ལ་བཟོད་པ་གསུམ་པོ་འདི་ལ་དམིགས་པ་
ཡོད་ན་འཇིག་རྟེན་པའི་བཟོད་པའི་ཕ་རོལ་ཏུ་ཕྱིན་པ་ཞེས་བྱ་ལ། ། དམིགས་
པ་མེད་ན་དེ་ཉིད་སངས་རྒྱས་ཀྱིས། ། འཇིག་རྟེན་འདས་པའི་ཕ་རོལ་ཕྱིན་ཅེས་
གསུངས། ། ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་སུ་ཟིན་ཏེ་འཁོར་གསུམ་དུ་
དམིགས་པ་མེད་ན་འཇིག་རྟེན་ལས་འདས་པའི་བཟོད་པའི་ཕ་རོལ་ཏུ་ཕྱིན་པ་
ཞེས་བྱའོ། ། །
གཉིས་པ་ཁྱད་ཆོས་ཕལ་པ་བསམ་གཏན་གྱི་ཡོན་ཏན་གཞན་བསྟན་པ་ནི།
ས་དེར་བསམ་གཏན་མངོན་ཤེས་འབྱུང་འགྱུར་ཞིང་། ། འདོད་ཆགས་ཞེ་སྡང་
ཡོངས་སུ་ཟད་པར་འགྱུར། ། དེས་ཀྱང་རྟག་ཏུ་འཇིག་རྟེན་པ་ཡི་ནི། ། འདོད་
པའི་འདོད་ཆགས་འཇོམས་པར་ནུས་པར་འགྱུར། ། ས་གསུམ་པ་འོད་བྱེད་པ་
དེར་བྱང་ཆུབ་སེམས་དཔའ་ལ་བསམ་གཏན་བཞི་དང༌། གཟུགས་མེད་པའི་
སྙོམས་པར་འཇུག་པ་བཞི་དང་། ཚད་མེད་པ་བཞི་དང་། མངོན་པར་ཤེས་པ་
ལྔརྣམས་འབྱུང་བར་འགྱུར་རོ། ། རྟེན་ཅིང་འབྲེལ་བར་འབྱུང་བ་འཕོ་བ་མེད་
པ་དང་། རྣམ་པར་འཇིག་པ་མེད་པ་ཉིད་དུ་རྟོགས་པས་འདོད་ཆགས་དང༌།
ཞེ་སྡང་དང་། གཏི་མུག་ཕལ་ཆེར་ཡོངས་སུ་ཟད་པར་འགྱུར་རོ། ། བྱང་ཆུབ་
སེམས་དཔའ་དེ་རྣམ་སྨིན་གྱི་དབང་གིས་ལྷའི་དབང་པོར་སྐྱེ་བ་འཛིན་ལ།
དེས་ཀྱང་རྟག་ཏུ་འཇིག་རྟེན་པའི་འདོད་པའི་འདོད་ཆགས་འཇོམས་པའི་
ཐབས་སྒྲུབ་ཅིང་སེམས་ཅན་རྣམས་འདོད་པའི་འདམ་ནས་འདོན་པར་ནུས་
པར་འགྱུར་རོ། ། ད་ནི་ཕ་རོལ་ཏུ་ཕྱིན་པ་དང་པོ་གསུམ་གྱི་རྟེན་གྱི་ཁྱད་པར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 71 །
དང་། ཚོགས་ཀྱི་རང་བཞིན་དང། ་ མཐུས་ཡོངས་སུ་འགྲུབ་པའི་རྣམ་གཞག་
གསལ་བརཁྱ་བའི་ཕྱིར་བཤད་པ། སྦྱིན་སོགས་ཆོས་གསུམ་འདི་དག་ཕལ་མོ་
ཆེར། ། བདེ་བར་གཤེགས་པས་ཁྱིམ་པ་རྣམས་ལ་བསྔགས། ། བསོད་ནམས་
ཞེས་བྱའི་ཚོགས་ཀྱང་དེ་དག་ཉིད། ། སངས་རྒྱས་གཟུགས་ཀྱི་བདག་ཉིད་སྐུ་ཡི་
རྒྱུ། ། ཕ་རོལ་ཏུ་ཕྱིན་པ་རྣམས་ཀྱི་རྟེན་ནི་བྱང་ཆུབ་སེམས་དཔའ་ཁོ་ན་ཡིན་
མོདཀྱི། འོན་ཀྱང་བྱང་ཆུབ་སེམས་དཔའ་ཁྱིམ་པ་དང་། རབ་ཏུ་བྱུང་བའི་
ཕྱོགས་གཉིས་ལས། སྦྱིན་པ་དང་། ཚུལ་ཁྲིམས་དང་། བཟོད་པའི་ཆོས་
གསུམ་པོ་འདི་དག་ཕལ་ཆེར་བདེ་བར་གཤེགས་པས་བྱང་ཆུབ་སེམས་དཔའ་
ཁྱིམ་པ་རྣམས་ལ་བསྔགས་ཏེ། དེ་དག་གིས་ཆོས་གསུམ་པོ་དེ་སྒྲུབ་སླ་བའི་ཕྱིར་
རོ། ། རབ་ཏུ་བྱུང་བ་རྣམས་ལ་ནི་བསམ་གཏན་དང་། ཤེས་རབ་ཡིན་ཏེ།
གཞན་དག་མེད་པ་ནི་མ་ཡིན་ནོ། ། སངས་རྒྱས་ཀྱི་རྒྱུ་ནི་བསོད་ནམས་དང་།
ཡེ་ཤེས་ཀྱི་ཚོགས་གཉིས་སོ། ། དེ་ལ་བསོད་ནམས་ཞེས་བྱའི་ཚོགས་ཀྱི་རང་
བཞིན་ནི་ཆོས་གསུམ་པོ་དེ་དག་ཉིད་ཡིན་ལ། བསམ་གཏན་དང་ཤེས་རབ་ནི་
ཡེ་ཤེས་ཀྱི་ཚོགས་ཡིན་ནོ། ། བརྩོན་འགྲུས་ནི་གཉིས་ཀའི་རྒྱུར་རྣམ་པར་གཞག་
གོ ། བསོད་ནམས་ཀྱི་ཚོགས་གང་ཡིན་པ་དེ་ནི་སངས་རྒྱས་གཟུགས་ཀྱི་བདག་
ཉིད་ཀྱི་སྐུ་བསོད་ནམས་བརྒྱ་བའི་མཚན་ཅན་རྨད་དུ་བྱུང་ཞིང་བསམ་གྱིས་མི་
ཁྱབཔའི་རྒྱུ་ཡིན་ནོ། ། ཡེ་ཤེས་ཀྱི་ཚོགས་ནི་ཆོས་ཀྱི་སྐུ་སྐྱེ་བ་མེད་པའི་རང་
བཞིན་ཅན་གྱི་རྒྱུ་ཡིན་ནོ། །
གསུམ་པ་སའི་ཡོན་ཏན་བརྗོད་པའི་སྒོ་ནས་མཇུག་བསྡུ་བ་བསྟན་པ་ནི།
རྒྱལ་སྲས་ཉི་མ་ལ་གནས་འོད་བྱེད་འདི། ། རང་རྒྱུད་མུན་པ་དང་པོར་བསལ་
བྱས་ནས། ། འགྲོ་བའི་མུན་པ་སེལ་བར་འདོད་པ་ཡིན། ། རྒྱལ་བའི་སྲས་པོ་
ཉི་མའི་དཀྱིལ་འཁོར་ལྟ་བུ་ལ་གནས་པའི་ས་གསུམ་པ་འོད་བྱེད་པ་འདི་ནི་རང་



72 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གི་རྒྱུད་ལ་ཡོད་པའི་སའི་མི་མཐུན་ཕྱོགས་ཀྱི་མུན་པ་དང་པོ་རང་སྐྱེ་བཞིན་པའི་
གནས་སྐབས་སུ་བསལ་བར་བྱས་ནས། དེའི་འོག་ཏུ་རང་གིས་ཇི་ལྟར་རྟོགས་
པ་བཞིན་གཞན་ལ་བསྟན་པའི་སྒོ་ནས་འགྲོ་བ་རྣམས་ཀྱི་རྒྱུད་ལ་ཡོད་པའི་ས་
གསུམ་པ་སྐྱེ་བའི་གེགས་སུ་གྱུར་པའི་མུན་པ་སེལ་བར་འདོད་པ་ཡིན་ནོ། ། ས་
འདིར་རྣོ་བར་གྱུར་ཀྱང་ཁྲོ་མི་འགྱུར། ། བྱང་ཆུབ་སེམས་དཔའ་དེ་ནི་ས་འདིར་
ཡོན་ཏན་གྱི་གེགས་སུ་གྱུར་པའི་ཉེས་པའི་མུན་པ་བཅོམ་པས་ཉི་མའི་ཟེར་ལྟར་
བློ་གྲོས་ཤིན་ཏུ་རྣོ་བར་གྱུར་ཀྱང་སྐྱོན་དང་ལྡན་པའི་སྐྱེ་བོ་ལ་ཁྲོ་བར་མི་འགྱུར་ཏེ།
བཟོད་པ་ལ་ཆེས་གོམས་པའི་ཕྱིར་དང་། སྙིང་རྗེས་རྒྱུད་སྣུམ་པར་བྱས་པའི་
ཕྱིར་རོ། ། དབུ་མ་ལ་འཇུག་པ་ལས། འོད་བྱེད་པ་ཞེས་བྱ་བ་སེམས་བསྐྱེད་པ་
གསུམ་པའི་བཤད་པའོ། །། །
ད་ནི་སེམས་བསྐྱེད་པ་བཞི་པ་འོད་འཕྲོ་བའི་མིང་ཅན་བཤད་པར་
བྱའོ། ། འདིའང་བརྩོན་འགྲུས་ལྷག་པའི་སྒོ་ནས་སའི་ངོ་བོ་བསྟན་པ་དང་།
སའི་མིང་དོན་བསྟན་པས་མཇུག་བསྡུ་བ་གཉིས་ལས།
དང་པོའི་དབང་དུ་བྱས་ནས། ཡོན་ཏན་ཐམས་ཅད་བརྩོན་འགྲུས་རྗེས་
འགྲོ་ཞིང་། ། བསོད་ནམས་བློ་གྲོས་ཚོགས་ནི་གཉིས་ཀྱི་རྒྱུ། ། བརྩོན་འགྲུས་
གང་དུ་འབར་བར་གྱུར་པ་ཡི། ། ས་དེ་བཞི་པ་འོད་འཕྲོ་ཞེས་བྱའོ། ། འཇིག་
རྟེན་དང་འཇིག་རྟེན་ལས་འདས་པའི་ཡོན་ཏན་ཐམས་ཅད་བརྩོན་འགྲུས་ཀྱི་
རྗེས་སུ་འགྲོ་བ་ཡིན་ཏེ། དགེ་བའི་བྱ་བ་ལ་སྤྲོ་བ་དང་ལྡན་པ་ལས་ནི་དགེ་བའི་
ཆོས་མ་ཐོབ་པ་ཐོབ་པ་དང་། ཐོབ་པ་རྣམས་གོང་ནས་གོང་དུ་འཕེལ་བ་དང་།
ཡངས་པར་འགྱུར་བའི་ཕྱིར་རོ། ། དེའི་ཕྱིར་བསོད་ནམས་ཀྱི་ཚོགས་དང་།
བློ་གྲོས་ཏེ་ཡེ་ཤེས་ཀྱི་ཚོགས་རྣམ་པ་གཉིས་ཀྱི་རྒྱུའང་བརྩོན་འགྲུས་ཉིད་ཡིན་
ནོ། ། དེ་ལྟར་ཡོན་ཏན་ཐམས་ཅད་ཀྱི་རྒྱུར་གྱུར་པའི་བརྩོན་འགྲུས་རང་གི་ཡོན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
73
ཏན་ཡོངས་སུ་དག་པའི་སྒོ་ནས་ས་གང་དུ་འབར་ཞིང་ལྷག་པར་གྱུར་པའི་ས་དེ་
ནི་ས་བཞི་པ་འོད་འཕྲོ་བ་ཞེས་བྱའོ། །
སའི་མིང་དོན་བསྟན་པའི་སྒོ་ནས་མཇུག་བསྡུ་བ་ནི། དེར་ནི་བདེ་
གཤེགས་སྲས་ལ་རྫོགས་པ་ཡི། ། བྱང་ཆུབ་ཕྱོགས་ལྷག་བསྒོམས་ལས་སྐྱེས་པ་
ཡི། ། སྣང་བ་ཟངས་ཀྱི་འོད་ལས་ལྷག་འབྱུང་ཞིང་། ། ས་བཞི་པ་དེར་བདེ་
བརགཤེགས་པའི་སྲས་པོ་དེ་ལ་བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་
བསྒོམས་པ་ལས་སྐྱེས་པའི་ཡེ་ཤེས་ཀྱི་སྣང་བ་སྔར་བཤད་པའི་ཟངས་ཀྱི་འོད་ལྟ་
བུ་བས་ཀྱང་ཆེས་ལྷག་པ་འབྱུང་བར་འགྱུར་ཏེ། དེའི་ཕྱིར་ཡང་དག་པའི་ཡེ་
ཤེས་ཀྱི་མེའི་འོད་འབྱུང་བའི་ཕྱིར་བྱང་ཆུབ་སེམས་དཔའ་ས་དེ་ལ་འོད་འཕྲོ་བ་
ཞེསབྱའོ། ། ས་འདིར་བྱང་ཆུབ་ཀྱི་ཕྱོགས་སྒོམ་པ་འབའ་ཞིག་ཏུ་མ་ཟད་ཀྱི།
བདག་ཏུ་ལྟ་བ་དང་འབྲེལ་ཡོངས་སུ་ཟད། ། ས་འདི་ལ་གནས་པའི་བྱང་ཆུབ་
སེམས་དཔའ་ནི་བདག་དང་བདག་གིར་ལྟ་བ་དང་འབྲེལ་བའི་སེམས་ཅན་དང་
སྲོག་དང་སྐྱེ་བ་དང་གསོ་བ་དང་། གང་ཟག་ལ་སོགས་པར་མངོན་པར་ཞེན་པ་
ཐམས་ཅད་ཡོངས་སུ་ཟད་པར་འགྱུར་རོ། ། དབུ་མ་ལ་འཇུག་པ་ལས། འོད་
འཕྲོ་བ་ཞེས་བྱ་བ་སེམས་བསྐྱེད་པ་བཞི་པའི་བཤད་པའོ།། །། །
ད་ནི་སེམས་བསྐྱེད་པ་ལྔ་པ་སྦྱང་དཀའ་བའི་མིང་ཅན་བཤད་པར་
བྱ་སྟེ། དེའང་སའི་མིང་དོན་བསྟན་པ་དང་། སའི་ཡོན་ཏན་བསྟན་པ་གཉིས་
ཀྱིས་རིག་པར་བྱའོ། །
དང་པོའི་དབང་དུ་བྱས་ནས། སྦྱང་དཀའི་སར་གནས་བདག་ཉིད་ཆེན་
པོ་དེ། ། བདུད་རྣམས་ཀུན་གྱིས་ཕམ་པར་ནུས་མ་ཡིན། ། སྦྱང་དཀའ་བའི་
སར་གནས་པའི་བདག་ཉིད་ཆེན་པོ་བྱང་ཆུབ་སེམས་དཔའ་དེ། འཇིག་རྟེན་གྱི་
ཁམས་ཐམས་ཅད་ན་གནས་པའི་བདུད་རྣམས་ཀུན་གྱིས་ཀྱང་ཕམ་པར་བྱེད་མི་



74
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནུསན། དེ་ལས་གཞན་པ་བདུད་ཀྱི་བཀའ་ཉན་པ་ལ་སོགས་ཀྱིས་ལྟ་ཅི་སྨོས།
དེ་ཉིད་ཀྱི་ཕྱིར་ས་འདིའི་མིང་སྦྱང་དཀའ་བ་ཞེས་བྱའོ། །
གཉིས་པ་ སའི་ཡོན་ཏན་བསྟན་པ་ནི། བསམ་གཏན་ལྷག་ཅིང་བློ་
བཟང་བདེན་རང་བཞིན། ། ཞིབ་མོ་རྟོགས་ལའང་ཤིན་ཏུ་མཁས་པ་ཐོབ། །
ས་དེར་ཕ་རོལ་ཏུ་ཕྱིན་པ་བཅུའི་ནང་ནས་བསམ་གཏན་གྱི་ཕ་རོལ་ཏུ་ཕྱིན་པ་
ལྷག་པར་འགྱུར་ཞིང་། བློ་བཟང་འཕགས་པའི་བདེན་པ་བཞིའི་རང་བཞིན་
འཕགས་པ་ལས་གཞན་གྱི་བློའི་ཡུལ་མ་ཡིན་པས་ཞིབ་མོ་རྟོགས་ཤིང་ཁོང་དུ་ཆུད་
པས་ཤིན་ཏུ་མཁས་པ་ཐོབ་བོ། ། དབུ་མ་ལ་འཇུག་པ་ལས། སྦྱང་དཀའ་བ་
ཞེས་བྱ་བ་སེམས་བསྐྱེད་ལྔ་པའི་བཤད་པའོ༎
ད་ནི་སེམས་བསྐྱེད་པ་དྲུག་པ་མངོན་དུ་གྱུར་པའི་མིང་ཅན་
བཤད་པར་བྱའོ། ། དེའང་ཡུལ་ཅན་སའི་ངོ་བོ་དང་། ཡུལ་སྟོང་ཉིད་གཏན་
ལ་དབབ་པ་དང་། སའི་ཡོན་ཏན་བརྗོད་དེ་མཇུག་བསྡུ་བ་གསུམ་གྱིས་རིག་
པར་བྱའོ། ། །
དང་པོ་ལའང་། དངོས་དང༌། ཞར་ལ་ཤེར་ཕྱིན་གྱི་ཆེ་བ་བརྗོད་པ་
གཉིས་ལས། དང་པོའི་དབང་དུ་བྱས་ནས། མངོན་དུ་ཕྱོགས་པ་མཉམ་བཞག་
སེམས་གནས་ཏེ། ། རྫོགས་པའི་སངས་རྒྱས་ཆོས་ལ་མངོན་ཕྱོགས་ཤིང་། །
རྐྱེན་ཉིད་འདི་པའི་དེ་ཉིད་མཐོང་བ་དེ། ། ཤེས་རབ་གནས་པས་འགོག་པ་ཐོབ་
པར་འགྱུར། ། ཞེས་སྨོས་ཏེ། ས་ལྔ་པར་བསམ་གཏན་གྱི་ཕ་རོལ་ཏུ་ཕྱིན་པ་
ཡོངས་སུ་དག་པས་ས་དྲུག་པ་མངོན་དུ་ཕྱོགས་པར་མཉམ་པར་བཞག་པའི་
སེམས་ལ་གནས་ཏེ། རྟེན་ཅིང་འབྲེལ་བར་འབྱུང་བ་ཟབ་མོ་རྐྱེན་འདི་པ་ཙམ་
གྱིས་དེ་ཁོ་ན་ཉིད་མཐོང་བའི་བྱང་ཆུབ་སེམས་དཔའ་དེ། ཤེས་རབ་ཀྱི་ཕ་རོལ་
ཏུ་ཕྱིན་པ་ཡོངས་སུ་དག་པ་ལ་གནས་པས་སྤྲོས་པ་ཐམས་ཅད་ཉེ་བར་ཞི་བའི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
75 ་
མཚན་ཉིད་ཅན་གྱི་འགོག་པ་ལ་སྙོམས་པར་འཇུག་པ་ཐོབ་པར་འགྱུར་གྱི།
དེའི་སྔ་རོལ་དུ་ནི་མ་ཡིན་ཏེ། ཤེས་རབ་ལྷག་པར་གྱུར་པ་མེད་པའི་ཕྱིར་ཏེ།
སྦྱིན་པ་ལ་སོགས་པ་ཕུལ་དུ་བྱུང་བས་ནི་འགོག་པ་ཐོབ་པར་མི་ནུས་སོ། ། ཅིའི་
ཕྱིར་ས་འདི་ལ་མངོན་དུ་གྱུར་པ་ཞེས་བྱ་ཞེ་ན། གཟུགས་བརྙན་དང་འདྲ་བའི་
ཆོས་ཉིད་ཁོང་དུ་ཆུད་པའི་ཕྱིར་དང་། བྱང་ཆུབ་སེམས་དཔའ་རྣམས་ཀྱིས་ས་
ལྔ་པར་ལམ་གྱི་བདེན་པ་ལ་དམིགས་པའི་ཕྱིར་དང་། རྫོགས་པའི་སངས་རྒྱས་
ཀྱི་ཆོས་ལ་མངོན་དུ་ཕྱོགས་པའི་ཕྱིར་ན། ས་འདི་ལ་མངོན་དུ་གྱུར་པ་ཞེས་
བྱའོ། ། ཞར་ལ་ཤེས་རབ་ཀྱི་ཕ་རོལ་ཏུ་ཕྱིན་པའི་ཆེ་བ་བརྗོད་པའི་དབང་དུ་
བྱསནས། ཇི་ལྟར་ལོང་བའི་ཚོགས་ཀུན་བདེ་བླག་ཏུ། ། མིག་ལྡན་སྐྱེས་བུ་
གཅིག་གིས་འདོད་པ་ཡི། ། ཡུལ་དུ་ཁྲིད་པ་དེ་བཞིན་འདིར་ཡང་བློས། ། མིག་
ཉམས་ཡོན་ཏན་བླངས་ཏེ་རྒྱལ་བར་ཁྲིད། ། ཅེས་སྨོས་ཏེ། ཇི་ལྟར་ལོང་བའི་
ཚོགས་ཀུན་ཇི་སྙེད་ཡོད་པ་དེ་ཀུན་ཀྱང་གཡང་ས་ལ་སོགས་པ་སྤངས་ཏེ་བདེ་
བླག་ཏུ་མིག་དང་ལྡན་པའི་སྐྱེས་བུ་གཅིག་གིས་མངོན་པར་འདོད་པའི་ཡུལ་དུ་
ཁྲིད་པ་དེ་བཞིན་དུ། ཕ་རོལ་ཏུ་ཕྱིན་པ་དྲུག་པོ་འདིར་ཡང་བློས་ཏེ་ཤེས་རབ་ཀྱི་
ཕ་རོལ་ཏུ་ཕྱིན་པས་མིག་ཉམས་པ་ལྟ་བུའི་སྦྱིན་པ་ལ་སོགས་པའི་ཡོན་ཏན་
ཐམས་ཅད་བླངས་ཏེ་རྒྱལ་བ་དེ་བཞིན་གཤེགས་པའི་ས་ཀུན་ཏུ་འོད་ཅེས་བྱ་བར་
ཁྲིད་པར་བྱེད་དེ། ཡང་དག་པའི་ལམ་དང་ལམ་མ་ཡིན་པ་མཐོང་བའི་རང་
བཞིན་ཡིན་པའི་ཕྱིར་རོ། ། དེ་ལྟར་ན་སྦྱིན་པ་ལ་སོགས་པའི་ཕ་རོལ་ཏུ་ཕྱིན་པ་
གཞན་ལྔ་ནི་དམུས་ལོང་དང་འདྲ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་མིག་བུ་
དང་བྲལ་ན་རྣམ་པ་ཐམས་ཅན་མཁྱེན་པའི་སར་བགྲོད་པར་མི་ནུས་པའི་ཕྱིར་
རོ། ། དེ་བས་ན་འདིར་ཕ་རོལ་ནི་བགྲོད་བྱ་མཐར་ཐུག་པ་རྣམ་མཁྱེན་གྱི་
སའོ། ། འདིར་ཕ་རོལ་དེར་ཕྱིན་པར་བྱེད་པས་ན་ཕ་རོལ་ཏུ་ཕྱིན་པ་ཞེས་པ་ནི་



76 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྣམ་པར་མི་རྟོག་པའི་ཡེ་ཤེས་སོ། ། འདི་ཕ་རོལ་ཏུ་ཕྱིན་པའི་རང་བཞིན་ཡིན་
པསན་ཕ་རོལ་ཏུ་ཕྱིན་པ་ཞེས་བྱ་བ་ནི་རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་
ཤེས་སོ། ། དེ་ལ་སྦྱིན་པ་ལ་སོགས་པ་གཞན་ལྔ་ནི་ཤེས་རབ་ཀྱི་ཕ་རོལ་ཏུ་ཕྱིན་
པས་ཟིན་པ་ན་ཕ་རོལ་ཏུ་ཕྱིན་པའི་མིང་ཐོབ་སྟེ། དེས་ཡོངས་སུ་ཟིན་པའི་སྦྱིན་
པ་ལ་སོགས་པ་རྣམ་མཁྱེན་གྱི་རྒྱུར་འགྱུར་བའི་ཕྱིར་རོ། ། དེའི་ཕྱིར་དེ་དག་ནི་
ཕ་རོལ་ཏུ་ཕྱིན་པ་དང་འདྲ་བས་ཕ་རོལ་ཏུ་ཕྱིན་པ་ཞེས་བྱའོ། ། ཤེས་རབ་ཀྱི་ཕ་
རོལ་ཏུ་ཕྱིན་པ་དེའི་རང་བཞིན་ཅི་ཞེ་ན། རྣམ་པར་མི་རྟོག་པའི་ཡེ་ཤེས་སོ། །
ཇིཙམ་གྱིས་ན་རྣམ་པར་མི་རྟོག་པར་བརྗོད་ཅེ་ན། གང་གི་ཚེ་རྣལ་འབྱོར་པའི་
སེམས་སྤྲོས་པའི་མཚན་མ་ཐམས་ཅད་དང་བྲལ་ཏེ་དེ་བཞིན་ཉིད་ཀྱི་ངོ་བོར་གྱུར་
པདེའི་ཚེ་རྣམ་པར་མི་རྟོག་པ་ཞེས་བྱའོ། ། ཇི་སྐད་དུ་སྤྱོད་འཇུག་ལས། གང་
ཚེ་ཤེས་དང་ཤེས་བྱ་དག ། བློ་ཡི་མདུན་ན་མི་གནས་པ། ། དེ་ཚེ་རྣམ་པ་
གཞན་མེད་པས། ། དམིགས་པ་མེད་པར་རབ་ཏུ་ཞི། ། ཞེས་བཤད་པ་ལྟར་
རོ། ། གལ་ཏེ་རྣམ་པར་མི་རྟོག་པའི་ཡེ་ཤེས་དེ་ཤེས་པའམ། འོན་ཏེ་ཤེས་པ་མ་
ཡིན་ན། དང་པོ་ལྟར་ན། ཤེས་པ་ནི་ཡུལ་རིག་པས་རབ་ཏུ་ཕྱེ་བའི་ཕྱིར།
ཡུལ་དང་ཡུལ་ཅན་གྱི་སྤྲོས་པ་ཉེ་བར་ཞི་བར་མི་འཐད་དོ། ། གཉིས་པ་ལྟར་ན།
དེས་དེ་ཁོ་ན་ཉིད་རྟོགས་པར་ཇི་ལྟར་འཐད་ཅེ་ན། ཇི་སྐད་བཤད་པའི་ཉེས་
པར་འགྱུར་བའི་ཕྱིར་ཕྱོགས་དང་པོ་ནི་མི་འདོད་དོ། ། དེ་ལྟ་ནའང་དེ་ཁོ་ན་
ཉིད་མ་རྟོགས་པའི་ཉེས་པར་མི་འགྱུར་ཏེ། ཡང་དག་པའི་ཤེས་རབ་ཀྱིས་
ཅིའང་མ་རྟོགས་པ་ཉིད་ལ་དེ་ཁོ་ན་ཉིད་རྟོགས་པ་ཞེས་ཐ་སྙད་དུ་བྱས་པའི་ཕྱིར་
རོ། ། འོ་ན་ནི་གཉིད་དང་བརྒྱལ་བ་ལ་སོགས་པའང་དེ་ཁོ་ན་ཉིད་རྟོགས་པར་
ཐལ་བར་འགྱུར་རོ་ཞེ་ན། རྟོག་པ་བཀག་པ་ཙམ་རྣམ་པར་མི་རྟོག་པ་ཡིན་
ནོ། ། ཞེས་སྨྲས་སམ། གང་གིས་ན་གཉིད་ལ་སོགས་པའང་རྣམ་པར་མི་རྟོག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 77
པར་འགྱུར། འོ་ན་ཅི་ཞེ་ན། རྣལ་འབྱོར་པས་ཐོག་མར་སོ་སོར་རྟོག་པའི་ཤེས་
རབ་ཀྱིས་ཆོས་རྣམས་ཀྱི་རང་བཞིན་ལ་རྣམ་པར་དཔྱོད་དོ། ། དཔྱད་པ་ན་ཆོས་
གང་ལའང་རང་བཞིན་རྡུལ་ཙམ་ཡང་ཉེ་བར་མི་དམིགས་སོ། ། དེའི་འོག་ཏུ་
ཆོས་ཉིད་དེ་ལྟ་བུ་ལ་རྣལ་འབྱོར་པས་སེམས་ཉེ་བར་འཇོག་གོ། ། བཞག་པ་ན་
ཇི་ཞིག་ལྟར་རྣལ་འབྱོར་པའི་སེམས་ཆོས་ཉིད་དེ་ལྟ་བུའི་རང་བཞིན་དུ་འགྱུར་
ནས་ཤེས་པའམ། ཤེས་བྱ་ལ་སོགས་པའི་མཚན་མ་ཅིའང་མི་དམིགས་སོ། །
དེ་ལས་ལངས་པ་ན་འདི་སྙམ་དུ་ཆོས་ཐམས་ཅད་ནི་ནམ་མཁའི་དཀྱིལ་ལྟར་སྤྲོས་
པའི་མཚན་མ་ཐམས་ཅད་ཉེ་བར་ཞི་བའོ་ཞེས་ཡོངས་སུ་གཅོད་པར་བྱེད་པའི་
ཡང་དག་པའི་ལྟ་བ་མངོན་དུ་བྱེད་དོ། ། དེ་ལྟ་བུའི་མཉམ་གཞག་དང་རྗེས་
ཐོབ་འདྲེན་མར་གོམས་པར་བྱས་པ་ལས། མཐར་བཤད་མ་ཐག་པའི་མཚན་
ཉིད་ཅན་གྱི་མཉམ་གཞག་སྤྲོས་པ་ཐམས་ཅད་ཉེ་བར་ཞི་བ་དེ་ལྟ་བུ་ལ་རྣལ་
འབྱོར་པའི་སེམས་རོ་གཅིག་ཏུ་གནས་པར་འགྱུར་ལ། དེའི་ཚེ་ཆོས་ཀྱི་སྐུ་
མངོན་སུམ་བྱས་པ་ཞེས་པའི་ཐ་སྙད་ཐོབ་པ་ཡིན་ཏེ། དེ་ཉིད་ཀྱི་ཕྱིར་གཞུང་
འདིར་ཡང་། ཤེས་བྱའི་བུད་ཤིང་སྐམ་པོ་མ་ལུས་པ། ། བསྲེགས་པས་ཞི་དེ་
རྒྱལ་རྣམས་ཆོས་སྐུ་སྟེ། ། དེ་ཚེ་སྐྱེ་བ་མེད་ཅིང་འགག་པའང་མེད། ། སེམས་
འགག་པ་དེ་སྐུ་ཡིས་མངོན་སུམ་མཛད། ། ཅེས་འཆད་པར་འགྱུར་རོ། ། དེ་
བསན་ཡུལ་སྤྲོས་པ་ཐམས་ཅད་དང་བྲལ་བའི་སྟོང་པ་ཉིད་དོན་དམ་པའི་བདེན་
པར་ཐ་སྙད་བཏགས་པ་དང་། ཡུལ་ཅན་སྟོང་པར་རྟོགས་པའི་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་ནི་ཐ་དད་དུ་བྱ་བ་ཅུང་ཟད་ཀྱང་མེད་དེ། གང་གི་ཚེ་རྣལ་
འབྱོར་པའི་སེམས་སོ་སོར་རྟོག་པའི་ཤེས་རབ་ཀྱི་སྟོབས་ཀྱིས་སྟོང་པ་ཉིད་དེའི་
རང་བཞིན་དུ་གྱུར་པའི་ཚེ་ཤེས་རབ་ཀྱི་ཕ་རོལ་ཏུ་ཕྱིན་པ་དང་རྣམ་པར་མི་རྟོག་
པའི་ཡེ་ཤེས་ཀྱི་ཐ་སྙད་ཉེ་བར་འདོགས་པ་ཙམ་ཡིན་པའི་ཕྱིར་རོ། ། དེ་ལྟར་ན་



78 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཤེས་རབ་ཀྱི་ཕ་རོལ་ཏུ་ཕྱིན་པ་ནི་གཉིས་ཏེ། སྣང་བ་མེད་པ་དང་། སྣང་བ་
དང་བཅས་པའི་ཤེས་རབ་ཀྱི་ཕ་རོལ་ཏུ་ཕྱིན་པའོ། ། དེ་ལ་སྣང་བ་མེད་པའི་
ཤེས་རབ་ཀྱི་ཕ་རོལ་ཏུ་ ཕྱིན་པ་ནི་སྤྲོས་པ་ཐམས་ཅད་དང་བྲལ་བའི་མཉམ་
གཞགརྣམ་པར་མི་རྟོག་པ་ཞེས་བརྗོད་པ་དེ་ཡིན་ནོ། ། སྣང་བ་དང་བཅས་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་ནི། རྗེས་ལས་ཐོབ་པའི་ཡེ་ཤེས་ཀྱིས་ཆོས་
ཐམས་ཅད་སྤྲོས་པ་ཐམས་ཅད་དང་བྲལ་བའི་སྟོང་པ་ཉིད་རྟེན་ཅིང་འབྲེལ་བར་
འབྱུང་བ་རྐྱེན་འདི་པ་ཙམ་གྱི་ངོ་བོར་ཡོངས་སུ་གཅོད་པར་བྱེད་པ། ཡང་དག་
པའི་ལྟ་བའི་མིང་ཅན་གང་ཡིན་པའོ། ། ས་བཅུའི་གནས་སྐབས་ཀྱི་སྣང་བ་མེད་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནི་ཐ་དད་དུ་བྱ་བ་ཅུང་ཟད་ཀྱང་མེད་
དོ། ། སྣང་བ་དང་བཅས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཆོས་ཀྱི་
དབྱིངསཀུན་ཏུ་འགྲོ་བར་རྟོགས་པ་ལ་སོགས་པའི་ཚུལ་གྱིས་ཐ་དད་དུ་བྱ་བ་
ཡོད་དོ། ། ཤེས་རབ་ཀྱི་ཕ་རོལ་ཏུ་ཕྱིན་པ་གཉིས་པོ་དེའང་གཙོ་བོ་དང་ཕལ་
པའི་ཚུལ་དུ་རིག་པར་བྱའོ། །
གཉིས་པ་ཡུལ་སྟོང་ཉིད་གཏན་ལ་དབབ་པ་ལའང་། གང་ལ་བརྟེན་
ནས་བཤད་པ་དང་། ཡུལ་གང་ལ་བཤད་པ་དང་། ཆོས་གང་བཤད་པའོ། །
དང་པོ་ནི། འདིར་སྨྲས་པ། རྐྱེན་ཉིད་འདི་པའི་དེ་ཉིད་མཐོང་བ་དེ། ། ཤེས་
རབ་གནས་པས་འགོག་པ་ཐོབ་པར་འགྱུར། ། ཞེས་གང་སྨྲས་པའི་རྟེན་ཅིང་
འབྲེལ་བར་འབྱུང་བའི་དེ་ཁོ་ན་ཉིད་ནི་གང་ཡིན། བྱང་ཆུབ་སེམས་དཔས་དེ་
ཇི་ལྟར་མཐོང་ཞེ་ན། དེའི་རང་གི་ངོ་བོ་ནི་མ་རིག་པའི་ལིང་ཐོག་མཐུག་པོས་བློ་
གྲོས་ཀྱི་མིག་གཡོགས་པ་བདག་ཅག་ལྟ་བུའི་ཡུལ་མ་ཡིན་གྱི། གང་དག་སྟོང་པ་
ཉིད་ཕྱིན་ཅི་མ་ལོག་པའི་མིག་སྨན་གྱིས་མ་རིག་པའི་རབ་རིབ་ཀྱི་མིང་ཐོག་
བསལ་བས་དེ་ཁོ་ན་ཉིད་ཇི་ལྟ་བ་བཞིན་དུ་གཟིགས་པའི་བློ་གྲོས་ཀྱི་སྤྱན་མངའ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 79
བའི་སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་སྤྱོད་ཡུལ་ཡིན་པས། དེ་
དག་ལ་དྲི་བར་བྱ་བ་ཡིན་ནོ། ། གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ་སོགས་
ལས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔས་ཇི་
ལྟར་རྟེན་ཅིང་འབྲེལ་བར་འབྱུང་བའི་དེ་ཉིད་མཐོང་བ་ཞེས་སོགས་གསུངས་པ་
མཡིན་ནམ། ལུང་ལ་བརྟེན་ནས་བཤད་པར་རིགས་སོ་ཞེ་ན། བདག་ཅག་ལྟ་
བུས་རང་དབང་དུ་ལུང་ལ་བརྟེན་ནས་ཀྱང་དེ་ཁོ་ན་ཉིད་བསྟན་པར་མི་ནུས་ཏེ།
ལུང་གི་དགོངས་པ་ངེས་པར་དཀའ་བའི་ཕྱིར་རོ། ། རང་དབང་དུ་བྱས་ནས་དེ་
སྐད་བརྗོད་ཀྱི། ཚད་མར་གྱུར་པའི་སྐྱེས་བུས་ལུང་གི་དགོངས་པ་ཕྱིན་ཅི་མ་
ལོག་པར་བཤད་པའི་མན་ངག་ལ་བརྟེན་ནས་བདག་ཅག་གིས་ཀྱང་ལུང་གི་
དགོངས་པ་ངེས་པས། དེའི་ཕྱིར། ཇི་ལྟར་དེ་ཡིས་ཆེས་ཟབ་ཆོས་རྟོགས་ ་
པ། ། ལུང་དང་གཞན་ཡང་རིགས་པས་ཡིན་པས་ན། ། དེ་ལྟར་འཕགས་པ་ཀླུ་
སྒྲུབ་གཞུང་ལུགས་ལས། ། ཇི་ལྟར་གནས་པའི་ལུགས་བཞིན་བརྗོད་པར་
བྱ། ། ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་བྱང་ཆུབ་སེམས་
དཔའ་དེས་ཆེས་ཟབ་པའི་ཆོས་རྟེན་ཅིང་འབྲེལ་བར་འབྱུང་བའི་དེ་ཁོ་ན་ཉིད་
རྟོགས་པ་བདེ་བར་གཤེགས་པའི་ལུང་དང་། གཞན་ཡང་རིགས་པས་ངེས་པར་
བྱ་བ་ཡིན་པས་ན། དེས་རྟེན་ཅིང་འབྲེལ་བར་འབྱུང་བའི་དེ་ཉིད་ཇི་ལྟར་
མཐོང་བ་དེ་ལྟར་ནི་འཕགས་པ་ཀླུ་སྒྲུབ་ཀྱིས་ལུང་ཕྱིན་ཅི་མ་ལོག་པར་མཁྱེན་
ནས། ། དབུ་མའི་བསྟན་བཅོས་ལས་རིགས་པ་དང་ལུང་གིས་ཆོས་རྣམས་ཀྱི་དེ་
ཁོ་ན་ཉིད་ཇི་ལྟ་བ་བཞིན་དུ་གསལ་བར་མཛད་དོ། ། དེའི་ཕྱིར་འཕགས་པ་ཀླུ་
སྒྲུབ་ཀྱི་གཞུང་ལུགས་ལས་ལུང་དང་རིགས་པ་དག་གིས་ཆོས་ཀྱི་དེ་ཁོ་ན་ཉིད་
གསལ་བར་བྱས་ནས་ཇི་ལྟར་གནས་པའི་ལུགས་བཞིན་དུ་བདག་གིས་ཀྱང་
བརྗོད་པར་བྱའོ། ། འཕགས་པ་ཀླུ་སྒྲུབ་ལ་ལུང་གི་དགོངས་པ་ཕྱིན་ཅི་མ་ལོག་



80
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པ་ངེས་པར་ཡོད་པ་ཇི་ལྟར་ཤེས་པར་བྱ་ཞེ་ན། ལུང་ལས་ཏེ། འཕགས་པ་ལང་
ཀར་གཤེགས་པ་ལས། ལྷོ་ཕྱོགས་བེ་ཏའི་ཡུལ་དུ་ནི། ། དགེ་སློང་དཔལ་ལྡན་
ཞེས་གྲགས་པ། ། དེ་མིང་ཀླུ་ཞེས་བོད་པ་སྟེ། ། ཡོད་དང་མེད་པའི་ཕྱོགས་
འཇིག་བྱེད། ། ང་ཡི་ཐེག་པ་འཇིག་རྟེན་དུ། ། བླ་མེད་ཐེག་ཆེན་རབ་བསྟན་
ནས། ། རབ་ཏུ་དགའ་བའི་ས་བསྒྲུབས་ཏེ། ། བདེ་བ་ཅན་དུ་དེ་འགྲོའོ། །
ཞེས་གསུངས་པ་དང་། འཕགས་པ་སྤྲིན་ཆེན་པོ་ལས་ཀྱང་། ཀུན་དགའ་བོ་
ལིཙྪ་བྱི་གཞོན་ནུ་འཇིག་རྟེན་ཐམས་ཅད་ཀྱིས་མཐོང་ན་དགའ་བ་ཞེས་བྱ་བ་འདི་
ནི། ང་མྱ་ངན་ལས་འདས་ནས་ལོ་བཞི་བརྒྱ་ལོན་པ་ན་ཀླུ་ཞེས་བྱ་བའི་དགེ་སློང་
དུ་གྱུར་ནས། ངའི་བསྟན་པ་རྒྱས་པར་རབ་ཏུ་བསྟན་ཏེ་མཐར་གྱིས་དང་བའི་
འོད་ཅེས་བྱ་བའི་འཇིག་རྟེན་གྱི་ཁམས་སུ་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་ཡེ་ཤེས་འབྱུང་གནས་འོད་ཅེས་བྱ་བར་
འགྱུར་རོ་ཞེས་གསུངས་སོ། ། དེའི་ཕྱིར་འདི་ལ་ལུང་ཕྱིན་ཅི་མ་ལོག་པ་ཡོད་པ་
འགྲུབ་བོ། ། གཉིས་པ་ཡུལ་གང་ལ་བཤད་པར་བྱ་བ་ལའང་། ཉན་པ་པོའི་
སྣོད་བརྟག་པ་དང་། དེ་ལ་མཉན་པར་གདམས་པ་གཉིས་ལས། དང་པོ་ནི།
རྟེན་ཅིང་འབྲེལ་བར་འབྱུང་བ་ཕྱིན་ཅི་མ་ལོག་པར་སྟོན་པའི་བསྟན་བཅོས་
འདིའང་སྔར་གོམས་པའི་སྟོབས་ཀྱིས་རྒྱུད་ལ་སྟོང་པ་ཉིད་ཀྱི་ས་བོན་བཞག་པ་
རྣམས་ཁོ་ན་ལ་བསྟན་པར་བྱའི། གཞན་དག་ལ་མ་ཡིན་ཏེ། དེ་དག་གིས་སྟོང་
པ་ཉིད་ཉན་དུ་ཟིན་ཀྱང་དེ་ལ་ལོག་པར་ཞུགས་པས་དོན་མ་ཡིན་པ་ཆེན་པོ་དང་
ལྡན་པར་འགྱུར་རོ། ། འདི་ལྟ་སྟེ། རེས་འགའ་ནི་སྟོང་པ་ཉིད་ལ་མི་མོས་པས་
དེ་སྤངས་ཏེ་ངན་འགྲོར་འགྲོ་བར་འགྱུར་རོ། ། རེས་འགའ་ནི་སྟོང་པ་ཉིད་ཀྱི་
དོན་མེད་པར་བཟུང་སྟེ་དངོས་པོ་ཐམས་ཅད་ལ་སྐུར་བ་འདེབས་པ་ལོག་པའི་ལྟ་
བ་སྐྱེད་པར་བྱེད་དོ། ། དེའི་ཕྱིར་སྟོན་པ་པོས་ལྷག་པར་མོས་པའི་ཁྱད་པར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
_81 །
རིག་པར་བྱས་ནས། ཉན་པ་པོ་རྣམས་ལ་སྟོང་པ་ཉིད་ཀྱི་ལྟ་བ་བཤད་པར་
བྱའོ། །ཡང་ཇི་ལྟར་ན། འདི་ལ་ནི་སྟོང་པ་ཉིད་བསྟན་པར་འོས་སོ། །འདི་
ལ་ནི་མི་འོས་སོ་ཞེས་ཤེས་པར་ནུས་ཞེ་ན། དེ་ནི་ཕྱི་རོལ་གྱི་མཚན་མ་དག་ལས་
ངེས་པར་ནུས་ཏེ། འདི་ལྟར། སོ་སོ་སྐྱེ་བོ་ཉིད་ནའང་སྟོང་ཉིད་ཐོས། ། ནང་
དུ་དགའ་བ་ཡང་དང་ཡང་དུ་འབྱུང་། ། དགའ་བ་ལས་བྱུང་མཆི་མས་མིག་
གང་ཞིང་། ། ལུས་ཀྱི་བ་སྤུ་ལྡང་འགྱུར་གང་ཡིན་པ། ། དེ་ལ་རྫོགས་པའི་བྱང་
ཆུབ་ས་བོན་ཡོད། ། དེ་ཉིད་བསྟན་པའི་སྣོད་ནི་དེ་ཡིན་ཏེ། ། དེ་ལ་དོན་དམ་
བདེན་པ་བསྟན་པར་བྱ། ། སོ་སོ་སྐྱེ་བོའི་དུས་ནའང་གཞན་ལས་སྟོང་ཉིད་ཀྱི་
སྒྲ་ཙམ་ཐོས་པ་ལས་ཀྱང་མི་སྐྲག་ཅིང་། ནང་དུ་ཡིད་ཀྱི་དགའ་བ་ཡང་དང་ཡང་
དུ་འབྱུང་ལ། དེའི་དབང་གིས་མཆི་མས་མིག་གང་ཞིང་ལུས་ཀྱི་བ་སྤུ་ལྡང་བ་
གང་ཡིན་པ་དེ་ལ་རྫོགས་པའི་བྱང་ཆུབ་ཀྱི་རྒྱུ་སྟོང་པ་ཉིད་རྟོགས་པའི་ས་བོན་
ཡོད་པ་ཡིན་པས། དེ་ཁོ་ན་ཉིད་བསྟན་པའི་སྣོད་ནི་དེ་ལྟ་བུའི་གང་ཟག་དེ་ཡིན་
ཏེ། དེའི་ཕྱིར་དེ་ལ་འཆད་པར་འགྱུར་བའི་མཚན་ཉིད་ཅན་གྱི་དོན་དམ་པའི་
བདེན་པ་བསྟན་པརབྱའོ། ། དེ་ཅིའི་ཕྱིར་ཞེ་ན། དེ་ལ་དེ་ཡི་རྗེས་འགྲོའི་ཡོན་
ཏན་འབྱུང་། ། དེ་ལྟ་བུ་ཉན་པ་པོ་དེ་ལ་སྟོང་པ་ཉིད་ལ་ལོག་པར་ཞུགས་པས་
བསྐྱེད་པའི་དོན་མ་ཡིན་པ་མི་འབྱུང་བ་འབའ་ཞིག་ཏུ་མ་ཟད་ཀྱི། སྟོང་པ་ཉིད་
ཀྱི་ལྟ་བ་དེའི་རྗེས་སུ་འགྲོ་བའི་ཡོན་ཏན་ཐམས་ཅད་འབྱུང་བར་འགྱུར་རོ། །
ཇི་ལྟར་ཞེ་ན། དེ་སྟོང་པ་ཉིད་ཉན་པ་ལ་གཏེར་རྙེད་པ་དང་འདྲ་བར་སེམས་
ཤིང་། དེ་མི་ཉམས་པར་བྱ་བའི་ཕྱིར་དུ། རྟག་ཏུ་ཚུལ་ཁྲིམས་བླངས་ནས་
གནས་པར་འགྱུར། ། སྦྱིན་པ་གཏོང་ཞིང་སྙིང་རྗེ་རྟེན་པར་བྱེད། ། བཟོད་པ་
སྒོམ་ཞིང་དགེ་བབྱང་ཆུབ་ཏུ། ། འགྲོ་བ་སྒྲོལ་ཕྱིར་ཡོངས་སུ་སྔོ་བྱེད་ཅིང་། །
བྱང་ཆུབ་སེམས་དཔའ་རྣམས་ལ་གུས་པར་བྱེད། །དེ་འདི་སྙམ་དུ། བདག་



82
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཚུལ་ཁྲིམས་འཆལ་བའི་རྐྱེན་གྱིས་ངན་འགྲོར་ལྷུང་ན་སྟོང་པ་ཉིད་ཀྱི་ལྟ་བ་རྒྱུན་
ཆད་པར་འགྱུར་རོ་སྙམ་དུ་རིག་ནས་རྟག་ཏུ་ཚུལ་ཁྲིམས་ཡང་དག་པར་བླངས་ཏེ་
གནས་སོ། ། བདག་ཚུལ་ཁྲིམས་ཀྱིས་བདེ་འགྲོར་སྐྱེས་སུ་ཟིན་ཀྱང་། དབུལ་
པོར་གྱུར་ན་ཟས་གོས་ལ་སོགས་པ་འཚོ་བའི་ཡོ་བྱད་ཚོལ་བ་ལྷུར་བྱེད་པས་སྟོང་
པ་ཉིད་ཉན་པ་རྒྱུན་ཆད་པར་འགྱུར་རོ་ཞེས་རིག་ནས་སྦྱིན་པ་གཏོང་བར་བྱེད་
དོ། ། སྟོང་པ་ཉིད་ཀྱི་ལྟ་བ་སྙིང་རྗེས་ཟིན་པ་ནི་སངས་རྒྱས་ཉིད་འདྲེན་པར་
བྱེད་ཀྱི། གཞན་གྱིས་མ་ཡིན་ནོ་ཞེས་སྙིང་རྗེ་རྟེན་པར་བྱེད་དོ། ། ཁྲོ་བས་ནི་
ངན་སོང་དུ་འགྲོ་ཞིང་ཁ་དོག་ངན་པ་ཐོབ་པར་བྱེད་པས་དེའི་རྐྱེན་གྱིས་འཕགས་
པདག་མཉེས་པར་བྱེད་པར་མི་འགྱུར་རོ་སྙམ་ནས་བཟོད་པ་སྒོམ་པར་བྱེད་
དོ། ། ཐམས་ཅད་མཁྱེན་པ་ཉིད་དུ་མ་བསྔོས་པའི་ཚུལ་ཁྲིམས་ལ་སོགས་པ་ནི་
སངས་རྒྱས་ཀྱི་རྒྱུར་མི་འགྱུར་བས་དགེ་བའི་རྩ་བ་ཐམས་ཅད་འགྲོ་བ་སྒྲོལ་བའི་
ཕྱིར་བྱང་ཆུབ་ཆེན་པོར་ཡོངས་སུ་སྔོ་བར་བྱེད་དོ། ། བྱང་ཆུབ་སེམས་དཔའམ་
གཏོགས་པ་རྟེན་ཅིང་འབྲེལ་བར་འབྱུང་བའི་དེ་ཁོ་ན་ཉིད་ཕྱིན་ཅི་མ་ལོག་པ་
བསྟན་མི་ནུས་སོ་སྙམ་དུ་བསམས་ནས་བྱང་ཆུབ་སེམས་དཔའ་རྣམས་ལ་གུས་
པར་བྱེད་དོ། ། གཉིས་པ་དེ་ལ་མཉན་པར་གདམས་པའི་དབང་དུ་བྱས་
ནས། ། ཟབ་ཅིང་རྒྱ་ཆེའི་ཚུལ་ལ་མཁས་པས་ནི། ། རིམ་གྱིས་རབ་ཏུ་དགའ་
བའི་ས་ཐོབ་པས། ། དེ་དོན་གཉེར་བས་ལམ་འདི་མཉན་པར་གྱིས། ། ཞེས་
སྨོས་ཏེ། དེ་ལྟར་ཡུན་རིང་པོ་བར་མེད་པར་དགེ་བའི་ཚོགས་བསགས་པར་
གྱུར་ནས། ཟབ་པ་དང་རྒྱ་ཆེ་བའི་ཚུལ་ལ་མཁས་པར་གྱུར་པའི་སྐྱེ་བོས་ནི།
དུས་རིམ་གྱིས་རབ་ཏུ་དགའ་བའི་ས་ཐོབ་པར་འགྱུར་བས། དེ་ཁོ་ན་ཉིད་ཀྱི་
ཡུལ་ཅན་གྱི་ས་དེ་དོན་དུ་གཉེར་བས་འཆད་པར་འགྱུར་བ་རྟེན་ཅིང་འབྲེལ་བར་
འབྱུང་བའི་ལམ་འདིམཉན་པར་གྱིས་ཤིག །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
83
གསུམ་པ་ཆོས་གང་བཤད་པ་ནི། རྟེན་ཅིང་འབྲེལ་བར་འབྱུང་བ་ཟབ་
མོ་སྤྲོས་པའི་ཚོགས་ཐམས་ཅད་དང་བྲལ་བ་ཉིད་ཡིན་ཏེ། དེ་ཉིད་ལྟ་བ་ཐམས་
ཅད་ཀྱི་གཉེན་པོར་འགྱུར་བའི་ཕྱིར་རོ། ། འདིའང་བདག་མེད་པ་གཉིས་ཀྱིས་
བཤད་པ་དང་། སྟོང་ཉིད་བཅུ་དྲུག་གིས་བཤད་པའོ། ། དང་པོ་ལ་སོ་སོར་
བཤད་པ་དང་། ཐུན་མོང་དུ་རྒྱུ་འབྲས་ལ་དཔྱད་པ་གཉིས། དང་པོ་ལའང་
ཆོས་ཀྱི་བདག་མེད་པ་དང་། གང་ཟག་གི་བདག་མེད་པའོ། ། དང་པོ་ལ་ལུང་
དང་རིགས་པ་གཉིས་ལས། དེ་ལ་ཆོས་རྣམས་ཀྱི་ཡང་དག་པ་ཇི་ལྟ་བ་ཉིད་
བསྟན་པ་ལ་རེ་ཞིག་ལུང་ནི་འདི་ཡིན་ཏེ། འཕགས་པ་ས་བཅུ་པ་ལས། ཀྱེ་རྒྱལ་
བའི་སྲས་དག་བྱང་ཆུབ་སེམས་དཔའི་ས་ལྔ་པ་ལ་ལམ་ཤིན་ཏུ་ཡོངས་སུ་རྫོགས་
པའི་བྱང་ཆུབ་སེམས་དཔའ་དེ། བྱང་ཆུབ་སེམས་དཔའི་ས་དྲུག་པ་ལ་འཇུག་
སྟེ། དེ་ཚོས་མཉམ་པ་ཉིད་བཅུས་འཇུག་སྟེ། བཅུ་གང་ཞེ་ན། འདི་ལྟ་སྟེ།
ཆོས་ཐམས་ཅད་མཚན་མ་མེད་པར་མཉམ་པ་ཉིད་དང་། ཆོས་ཐམས་ཅད་
མཚན་ཉིད་མེད་པར་མཉམ་པ་ཉིད་དང་། དེ་བཞིན་དུ་སྐྱེ་བ་མེད་པ་དང་།
མ་སྐྱེས་པ་དང་། དབེན་པ་དང་། གདོད་མ་ནས་རྣམ་པར་དག་པ་དང་།
སྤྲོས་པ་མེད་པ་དང་། བླང་བ་མེད་པ་དང་། དོར་བ་མེད་པར་མཉམ་པ་ཉིད་
དང༌། ཆོས་ཐམས་ཅད་སྒྱུ་མ་ལྟ་བུ་དང་། རྨི་ལམ་དང་། མིག་ཡོར་དང་།
བྲག་ཅ་དང་། ཆུ་ཟླ་དང་། གཟུགས་བརྙན་དང་། སྤྲུལ་པ་ལྟ་བུར་མཉམ་པ་
ཉིད་དང་། ཆོས་ཐམས་ཅད་དངོས་པོ་དང་དངོས་པོ་མེད་པ་གཉིས་སུ་མེད་
པར་མཉམ་པ་ཉིད་དེ། དེ་ཆོས་ཐམས་ཅད་ཀྱི་རང་བཞིན་དེ་ལྟར་རབ་ཏུ་
རྟོགས་པ་ན་རྣོ་ཞིང་རྗེས་སུ་མཐུན་པའི་བཟོད་པས་བྱང་ཆུབ་སེམས་དཔའི་ས་
དྲུག་པ་མངོན་དུ་གྱུར་པ་རྗེས་སུ་ཐོབ་སྟེ། ཞེས་གང་གསུངས་པ་ཡིན་ནོ། །
གཉིས་པ་རིགས་པ་ལའང་། སྐྱེ་མེད་ཀྱི་དམ་བཅའ་རྗེས་སུ་བརྗོད་པ་དང། དེ་



84 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྒྲུབ་བྱེད་ཀྱི་རིགས་པ་བསྟན་པ་གཉིས་ལས། དང་པོ་ནི། ཇི་སྐད་བཤད་པའི་
མཉམ་པ་ཉིད་བཅུའི་ནང་ནས། ཆོས་སྐྱེ་བ་མེད་པ་མཉམ་པ་ཉིད་རིགས་པས་
བསྟན་པ་ཉིད་ཀྱིས་གཞན་རྣམས་ཀྱང་བསྟན་པར་སླ་བར་དགོངས་ཏེ། སློབ་
དཔོན་གྱིས་དབུ་མའི་བསྟན་བཅོས་ཀྱི་དང་པོར། བདག་ལས་མ་ཡིན་གཞན་
ལས་མིན། ། གཉིས་ལས་མ་ཡིན་རྒྱུ་མེད་མིན། ། དངོས་པོ་གང་དག་གང་ན་
ཡང་། ། སྐྱེ་བ་ནམ་ཡང་ཡོད་མ་ཡིན། ། ཞེས་ཉེ་བར་བཀོད་དོ། ། འདིར་
ཡང་དམ་བཅའ་བཞི་པོ་དེ་རྗེས་སུ་བརྗོད་ནས། དེ་རིགས་པས་བསྒྲུབ་པའི་
ཕྱིར། དེ་ཉིད་དེ་ལས་འབྱུང་མིན་གཞན་དག་ལས་ཀྱང་མིན། ། གཉིས་ཀ་
ལས་མིན་རྒྱུ་མེད་པར་ཡང་འབྱུང་བ་མིན། ། ཞེས་སྨོས་སོ། ། ཅི་དམ་བཅའ་
བཞི་པོ་འདི་སློབ་དཔོན་གྱིས་སྔར་བསྒྲུབས་ཟིན་པ་མ་ཡིན་ནམ། ཡང་དེ་
བསྒྲུབ་པའི་ཕྱིར་ཉེ་བར་བཀོད་པ་ལ་དགོས་པ་ཅི་ཡོད་ཅེ་ན། སློབ་དཔོན་གྱིས་
ནི། དངོས་པོ་རྣམས་ཀྱི་རང་བཞིན་ནི། །རྐྱེན་ལ་སོགས་ལ་ཡོད་མ་ཡིན། །
ཞེས་སོགས་གཞན་སྐྱེ་འགོག་པའི་རིགས་པ་ཙམ་ཞིག་བསྟན་གྱི་གཞན་མ་བསྟན་
ལ། འདིར་ནི་དམ་བཅའ་གཞན་རྣམས་ཀྱི་རིགས་པ་བསྟན་པ་དང་། གཞན་
སྐྱེ་ལའང་རིགས་པའི་རྣམ་པ་གཞན་བསྟན་པའི་ཕྱིར་བཀོད་པ་ཡིན་ནོ། ། སློབ་
དཔོན་གྱིས་ཅིའི་ཕྱིར་བདག་སྐྱེ་སོགས་ལ་རིགས་པ་སྟོན་པར་མི་མཛད་ཅེ་ན།
བདག་ལས་སྐྱེ་བ་སོགས་ནི་ཕྱི་རོལ་པ་རྣམས་ཀྱི་འདོད་པ་ཡིན་ལ། དེ་དག་ཀྱང་
རང་གི་སྡེ་པ་དག་གིས་སྔར་བཀག་ཟིན་པར་དགོངས་པའི་ཕྱིར་རོ། ། དེ་ལྟར་
ན་འདིར་ཡང་བརྗོད་པས་ཅི་བྱ་ཞེ་ན། འདིར་ནི་རིགས་པའི་རྣམ་པ་ལྷག་པོ་
གཞན་བསྟན་པའི་ཕྱིར་རོ། ། ཅིའི་ཕྱིར་སྐྱེ་བ་འགོག་པ་ལ་དམ་བཅའ་བཞི་པོ་
འདི་ཙམ་ཞིག་སྨོས་ཞེ་ན། སྐྱེ་བ་བདེན་པ་བ་སྨྲ་བ་ལ་མཐའ་བཞི་པོ་འདི་ལས་
གཞན་མི་སྲིད་པའི་ཕྱིར་རོ། ། འདིར་སྐྱེ་བའི་མཐའ་བཞི་པོ་འདི་དག་དོན་དམ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 85 ་
དུའམ། འོན་ཏེ་ཐ་སྙད་དུ་འགོག་ཅེ་ན། བདེན་པ་གཉིས་ཀར་དུའང་འགོག་
སྟེ། ཇི་སྐད་དུ། དེ་ཉིད་སྐབས་སུ་རིགས་པ་འགའ་ཞིག་གིས། ། བདག་དང་
གཞན་ལས་སྐྱེ་བ་རིགས་མིན་པའི། ། རིགས་དེ་ཐ་སྙད་དུ་ཡང་རིགས་མིན་
པས། ། ཁྱེད་ཀྱི་སྐྱེ་བ་གང་གིས་ཡིན་པར་འགྱུར། ། ཞེས་འཆད་པའི་ཕྱིར་
རོ། ། དེ་ལྟ་ན་སྐྱེ་བ་ཐ་སྙད་དུའང་མེད་པར་འགྱུར་ཏེ། སྐྱེ་བ་ལ་མཐའ་བཞི་
ལས་མི་སྲིད་པའི་ཕྱིར་རོ་ཞེ་ན། མ་ཡིན་ཏེ། རིགས་པས་དཔྱད་པའི་སྐྱེ་བ་ལ་
མཐའ་བཞི་ལས་མ་འདས་ཀྱང་། ཐ་སྙད་པའི་སྐྱེ་བ་ནི་འདིར་མ་ངེས་ཏེ།
འཇིག་རྟེན་པ་རྣམས་ནི་རྒྱུ་དང་འབྲས་བུ་ལ་གཅིག་དང་ཐ་དད་ཀྱི་དཔྱོད་པ་
མེད་པར་ས་བོན་ལས་མྱུ་གུ་དང༌། མེ་ལས་དུ་བ་སྐྱེ་ཞེས་པ་ཙམ་ཞིག་གིས་ཐ་
སྙདབྱེད་པའི་ཕྱིར་རོ། ། དེ་ལྟར་ན་མཐའ་བཞིའི་སྐྱེ་བ་བཀག་པས་སྐྱེ་བ་མི་
ཁེགས་པར་འགྱུར་ཏེ། ཐ་སྙད་པའི་སྐྱེ་བ་མི་ཁེགས་པའི་ཕྱིར་རོ་ཞེ་ན། ཐ་སྙད་
པའི་སྐྱེ་བ་དགག་པར་བྱ་བ་མ་ཡིན་ཏེ། མཐའ་བཞི་དང་བྲལ་བའི་ཐ་སྙད་པའི་
སྐྱེ་བ་ལ་རྟེན་ཅིང་འབྲེལ་བར་འབྱུང་བ་ཞེས་ཐ་སྙད་དུ་བྱ་ལ། རྟེན་ཅིང་འབྲེལ་
བར་འབྱུང་བ་ནི་དབུ་མའི་ལམ་ཡིན་པའི་ཕྱིར་རོ། ། དེ་ལྟར་ཡང་བསྟན་བཅོས་
ལས། རྟེན་ཅིང་འབྲེལ་ བར་ འབྱུང་བ་ གང་། ། དེ་ནི་སྟོང་པ་ ཉིད་ དུ་
བཤད། ། དེ་ནི་བརྟེན་ནས་བཏགས་པ་སྟེ། ། དེ་ཉིད་དབུ་མའི་ལམ་ཡིན་
ནོ། ། ཞེས་གང་གསུངས་པ་ཡིན་ནོ། ། མཐའ་བཞི་གང་རུང་ལས་སྐྱེ་བ་སྨྲ་བ་
ནི་རྟེན་འབྲེལ་སྨྲ་བ་མ་ཡིན་ཏེ། རྟེན་ཅིང་འབྲེལ་འབྱུང་སྨྲ་བ་ལ་ནི་མཐར་ལྷུང་
གི་ཁས་ལེན་ཅིའང་མེད་པའི་ཕྱིར་ཏེ། རྟེན་འབྲེལ་ནི་མཐར་འཛིན་གྱི་ལྟ་བ་
ཐམས་ཅད་ཀྱི་གཉེན་པོ་ཡིན་པའི་ཕྱིར་རོ། ། དེ་ལྟར་ཡང་བསྟན་བཅོས་ལས།
གང་ལ་བརྟེན་ནས་གང་འབྱུང་བ། ། དེ་ནི་རེ་ཞིག་དེ་ཉིད་མིན། ། དེ་ལས་
གཞན་པའང་མ་ཡིན་ཏེ། ། དེ་ཕྱིར་ཆད་མིན་རྟག་པ་མིན། ། ཅེས་གསུངས་



86
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཤིང་། འདི་ཉིད་དུའང་། དེའི་ཕྱིར་རྟེན་འབྱུང་རིགས་པ་འདི་ཡིས་ནི། ། ལྟ་
ངན་དྲ་བ་མཐའ་དག་འཇོམས་པརབྱེད། ། ཅེས་འཆད་པར་འགྱུར་རོ། ། དེ་
བས་ན་རང་གཞན་གྱི་སྡེ་པ་དག་ནི་མཐའ་བཞི་གང་རུང་གི་སྐྱེ་བ་ཁས་ལེན་པས་
རྟེན་འབྲེལ་དུ་སྨྲ་བ་མ་ཡིན་ལ། གང་ཞིག་རྟེན་འབྲེལ་དུ་སྨྲ་བ་དེ་ནི་མཐའ་
ཐམས་ཅད་སྤངས་ནས་དེ་བཞིན་གཤེགས་པ་ཐམས་ཅད་ཀྱི་གཤེགས་པའི་ཤུལ་
ཆེན་པོ་དབུ་མའི་ལམ་ལ་ཞུགས་པ་ཡིན་ཏེ། བཅོམ་ལྡན་འདས་ཀྱིས་མཐའ་
བཞིའི་སྐྱེ་བ་བཀག་ནས་རྟེན་ཅིང་འབྲེལ་བར་འབྱུང་བ་ཉིད་གསུངས་པའི་ཕྱིར་
རོ། ། དེ་ལྟར་ཡང་སློབ་དཔོན་གྱིས། སྡུག་བསྔལ་རང་གིས་བྱས་པ་དང་། །
གཞན་གྱིས་བྱས་དང་གཉི་གས་བྱས། ། རྒྱུ་མེད་རྟོག་གེ་པ་ཡིས་བརྟགས། །
ཁྱོད་ཀྱིས་བརྟེན་ནས་འབྱུང་བར་གསུངས། ། ཞེས་པས་བསྟོད་པའི་ཕྱིར་
རོ། ། གལ་ཏེ་རྟེན་འབྲེལ་དུ་སྨྲ་བ་དང་། མཐའ་བཞིར་སྨྲ་བ་མི་འགལ་ན་ནི།
ཐུབ་པ་རྟེན་འབྲེལ་གསུངས་པས་མཐའ་བཞིར་སྨྲ་བའི་རྟོག་གེ་པ་ལས་ཁྱད་
ཞུགས་པར་བསྟན་པར་ཇི་ལྟར་འགྱུར། དེའི་ཕྱིར་དབུ་མ་པ་ནི་ཐ་སྙད་དུའམ་
མཐའབཞིའི་སྐྱེ་བ་ཁས་ལེན་པ་མ་ཡིན་ཏེ། རྟེན་འབྲེལ་སྨྲ་བ་ཡིན་པའི་ཕྱིར་
རོ། ། གང་ཞིག་རྟེན་འབྲེལ་དུ་སྨྲ་བ་དེ་ནི་མཐའ་གང་དུའང་མ་ལྷུང་བས།
གང་ལའང་མངོན་པར་ཞེན་པ་མེད་པའི་ཕྱིར་དོན་དམ་པའི་བདེན་པ་ལས་མ་
ཉམས་པ་ཡིན་ལ། འཇིག་རྟེན་དང་འཇིག་རྟེན་ལས་འདས་པའི་ཐ་སྙད་ཐམས་
ཅད་འདི་ལ་མི་འཐད་པ་མེད་པའི་ཕྱིར་ཀུན་རྫོབ་ཀྱི་བདེན་པ་ལས་ཀྱང་ཉམས་
པ་མ་ཡིན་ནོ། ། དེའི་ཕྱིར་བསྟན་བཅོས་ལས། གང་ལ་སྟོང་པ་ཉིད་རུང་
བ། ། དེ་ལ་ཐམས་ཅད་རུང་བ་ཡིན། ། གང་ལ་སྟོང་ཉིད་མི་རུང་བ། ། དེ་ལ་
ཐམས་ཅད་རུང་མ་ཡིན། ། ཅེས་གང་གསུངས་པ་ཡིན་ནོ། ། དེ་ལྟར་ན་རྟེན་
ཅིང་འབྲེལ་བར་འབྱུང་བ་སྨྲ་བའི་དབུ་མ་པ་ལ་ནི་ཕྱོགས་གང་ཡང་མེད་པའི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 87 །
ཕྱིར་གཞན་གྱིས་ཅིའང་བརྒལ་དུ་མེད་པ་ཡིན་ནོ། ། དེ་ཉིད་ཀྱི་ཕྱིར་རྩོད་ཟློག་
ལས། གལ་ཏེ་ངས་དམ་བཅས་འགའ་ཡོད། ། དེས་ན་ང་ལ་སྐྱོན་དེ་ཡོད། །
ང་ལ་དམ་བཅའ་མེད་པས་ན། ། ང་ནི་སྐྱོན་མེད་ཁོ་ན་ཡིན། ། ཞེས་གང་
གསུངས་པ་ཡིན་ནོ། ། གལ་ཏེ་དམ་བཅའ་མེད་ན་མཐའ་བཞི་བཀག་པའི་དམ་
བཅའ་བཞི་ཅིའི་ཕྱིར་འཇོག་ཅེ་ན། འདི་དག་ནི་མཐའ་བཞི་ལས་སྐྱེ་བར་སྨྲ་བ་
དག་དགག་པའི་ཕྱིར་དེ་དག་གི་ངོར་དམ་བཅས་པ་ཙམ་ཡིན་གྱི། དབུ་མ་པ་
རང་གི་ལུགས་མ་ཡིན་ཏེ། དགག་བྱ་བདག་ལས་སྐྱེ་བ་སོགས་མ་གྲུབ་པའི་ཕྱིར་
རོ། ། དགག་བྱ་མེད་པ་ལའང་དགག་པ་ཡོད་པ་མ་ཡིན་ཏེ། རི་བོང་གི་རྭ་
གཅད་དུ་མེད་པ་བཞིན་ནོ། ། དེའི་ཕྱིར། དགག་བྱ་ཅི་ཡང་མེད་པས་ན། །
ངནི་ཅི་ཡང་མི་འགོག་གོ། ། ཞེས་གསུངས་པ་ཡིན་ནོ། ། གལ་ཏེ་མཐའ་
བཞིའི་སྐྱེ་བ་འགོག་པའི་རིགས་པ་འདི་རང་གི་རིགས་པའམ། འོན་ཏེ་གཞན་
གྱི་ཡིན། གལ་ཏེ་རང་གི་ཡིན་ན་ནི། དེས་གྲུབ་པའི་སྐྱེ་མེད་རང་གི་ཕྱོགས་སུ་
ཇི་ལྟར་མི་འགྱུར་ཞེ་ན། གཞན་གྱིས་ཁས་བླངས་པའི་རིགས་པ་ཡིན་གྱི། རང་
གི་མ་ཡིན་ཏེ། བསྒྲུབ་པར་བྱ་བའི་ཕྱོགས་ཅུང་ཟད་ཀྱང་ཁས་མི་ལེན་ན། སྒྲུབ་
བྱེད་ཀྱི་རིགས་པས་ཅི་ཞིག་བྱ། གཞན་གྱི་རིགས་པས་གཞན་ཇི་ལྟར་འགོག་ཅེ་
ན། ཁས་བླངས་ནང་འགལ་བ་བསྟན་པའི་སྒོ་ནས་འགོག་སྟེ། རང་གི་རྣམ་
གཞག་ནང་འགལ་བར་མཐོང་བ་ན། རང་གི་ཕྱོགས་ལ་མངོན་པར་ཞེན་པ་
བཟློག་པའི་ཕྱིར་རོ། ། རང་གི་རྣམ་གཞག་འགལ་བར་མཐོང་ཡང་དབུ་མར་སྨྲ་
བ་ལ་གུས་པར་མི་འགྱུར་ཏེ། དབུ་མའི་ཕྱོགས་ལ་སྒྲུབ་བྱེད་མ་མཐོང་བའི་ཕྱིར་
རོ་ཞེ་ན། དེ་ནི་མ་ཡིན་ཏེ། མཐར་ལྷུང་གི་ཕྱོགས་ཐམས་ཅད་རྣམ་གཞག་ནང་
འགལ་བར་མཐོང་སྟེ། དེ་དག་ལ་མངོན་ཞེན་ལོག་པ་ན། ཕྱོགས་ཐམས་ཅད་
དང་བྲལ་བ་རྟེན་ཅིང་འབྲེལ་བར་འབྱུང་བ་དབུ་མའི་ལམ་ལ་གུས་པར་འགྱུར་



88
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བའི་ཕྱིར་རོ། ། སྤྲོས་པས་ཆོག་གོ། ། གཉིས་པ་སྒྲུབ་བྱེད་ཀྱི་རིགས་པ་བསྟན་
པ་ལ་བཞི་སྟེ། མཐའ་བཞིའི་སྐྱེ་བ་དགག་པ་དང་། དེ་ཉིད་ཀྱི་ཕྱིར་རང་བཞིན་
མེད་པར་བསྟན་པ། ཀུན་རྫོབ་པའི་སྐྱེ་བ་རྟེན་འབྲེལ་དུ་བསྟན་པ། རིགས་
པས་རྣམ་པར་དཔྱད་པའི་དགོས་པ་བསྟན་པའོ། ། དང་པོ་ལ་བཞི་ལས།
དང་པོ་བདག་སྐྱེ་དགག་པ་ལ། བདེན་པ་གཉིས་ ཀར་དུ་དགག་པ་དང་།
བཀག་པའི་མཇུག་བསྡུ་བ་གཉིས་སོ། ། དང་པོ་ལའང་དེ་ཁོ་ན་ཉིད་དུ་དགག་
པ་དང། ཐ་སྙད་དུ་དགག་པའོ། ། དང་པོའི་དབང་དུ་བྱས་ནས། དེ་ནི་དེ་
ལས་འབྱུང་ན་ཡོན་ཏན་འགལ་ཡང་མེད། ། སྐྱེས་ཟིན་སླར་ཡང་སྐྱེ་བར་རིགས་
པའང་མ་ཡིན་ཉིད། ། ཅེས་སོགས་སྨོས་ཏེ། སྐྱེ་བཞིན་གྱི་མྱུ་གུ་དེ་ནི་རང་གི་
བདག་ཉིད་དེ་ལས་འབྱུང་ན་འབྲས་བུའི་ཡོན་ཏན་འགའ་ཡང་མེད་དེ། ཡོད་
པསྔར་ཉིད་ཐོབ་ཟིན་པའི་ཕྱིར་རོ། ། ཅི་སྟེ་བདག་ལས་སྐྱེ་ན། སྐྱེས་ཟིན་སླར་
ཡང་སྐྱེ་བར་འགྱུར་ན། དེའང་རིགས་པ་མ་ཡིན་ཏེ། འདི་ལྟར། སྐྱེས་པ་སླར་
ཡང་སྐྱེ་བར་ཡོངས་སུ་རྟོག་ན་ནི། ། མྱུ་གུ་སོགས་ཀྱི་སྐྱེ་བ་ཐོབ་པར་མི་འགྱུར་
ཏེ། ། ས་བོན་སྲིད་མཐར་ཐུག་པར་སྐྱེ་བ་ཉིད་དུ་འགྱུར། ། ཞེས་སྨོས་ཏེ།
སྐྱེས་པ་སླར་ཡང་སྐྱེ་བར་རྟོག་ན། མྱུ་གུ་དང་སྡོང་བུ་དང་སྦུབས་འཆོས་པ་ལ་
སོགས་པ་འབྲས་བུ་ཕྱི་མ་ཕྱི་མ་སྐྱེ་བའི་གོ་ཐོབ་པར་མི་འགྱུར་ཏེ། གང་གི་ཕྱིར་
ས་བོན་དང་། མྱུ་གུ་དང་། སྡོང་བུ་ལ་སོགས་པ་སྔ་མ་སྔ་མའི་གནས་སྐབས་མ་
འགགས་པར་ཕྱི་མ་རྣམས་སྐྱེ་བ་མ་མཐོང་ལ། ས་བོན་ལ་སོགས་པ་བདག་ཉིད་
ལས་སྐྱེ་ན་རང་སྐྱེ་བའི་རྐྱེན་ནམ་ཡང་མ་ཚང་བ་མེད་པས་ས་བོན་འགག་པའི་གོ་
སྐབས་མེད་པའི་ཕྱིར་རོ། ། རྒྱུ་མཚན་དེ་ཉིད་ཀྱི་ཕྱིར་ན། ས་བོན་རང་ཉིད་
སྲིད་པའི་མཐར་ཐུག་པར་སྐྱེ་བར་ཡང་འགྱུར་རོ། ། ཅི་སྟེ་མྱུ་གུའི་ལྷན་ཅིག་
བྱེད་རྐྱེན་ཆུ་དང་དུས་ལ་སོགས་པས་ས་བོན་མྱུ་གུའི་གནས་སྐབས་སུ་འགྱུར་བར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
89 །
བྱེད་ཅིང་། མྱུ་གུའང་རང་གི་བྱེད་པ་པོ་ས་བོན་དང་ལྷན་ཅིག་གནས་པར་
འགལ་བའི་ཕྱིར། ས་བོན་འཇིག་པར་བྱེད་ཅིང་འབྱུང་བ་ཡིན་ཏེ། དེའི་ཕྱིར་
ཇི་སྐད་བཤད་པའི་ཉེས་པ་མེད་ལ། ས་བོན་དང་མྱུ་གུ་གཞན་མ་ཡིན་པའི་ཕྱིར་
བདག་ལས་མི་སྐྱེ་བའང་མ་ཡིན་ནོ་ཞེ་ན། འདིའང་མི་རུང་སྟེ། འདི་ལྟར།
ཇི་ལྟར་དེ་ཉིད་ཀྱིས་དེ་རྣམ་པར་འཇིག་པར་འགྱུར། ། ཇི་ལྟར་མྱུ་གུ་དེ་ཉིད་
ཀྱིས་ས་བོན་དེ་རྣམ་པར་འཇིག་པར་འགྱུར་ཏེ། མྱུ་གུ་ས་བོན་ལས་གཞན་མ་
ཡིན་པའི་ཕྱིར། ས་བོན་རང་གི་བདག་ཉིད་བཞིན་ནོ། ། རང་གིས་རང་
འཇིག་པར་བྱེད་ན་ནི་ནམ་ཡང་མི་འཇིག་པར་མི་འགྱུར་རོ། །ཅི་སྟེ་ཆུ་ལུད་
སོགས་ཀྱི་རྐྱེན་གྱིས་ས་བོན་འཇིག་པར་བྱེད་དོ་ཞེ་ན། དེའང་མི་རིགས་ཏེ། ས་
བོན་དང་ཆུ་ལ་སོགས་པ་དེ་དག་གཞན་མ་ཡིན་ན། སྨྱུ་གུ་བཞིན་དུ་འཇིག་བྱེད་
དུམི་རུང་ལ། གཞན་ཡིན་ན་ཐམས་ཅད་ཀྱིས་ཐམས་ཅད་འཇིག་པར་ཐལ་
བའི་ཕྱིར་མི་རིགས་སོ། ། ཐོ་བ་བུམ་པ་ལས་གཞན་ཡིན་ཡང་འཇིག་པར་བྱེད་།
པམཐོང་བ་ཡིན་ནོ་ཞེ་ན། མ་ཡིན་ཏེ། དེ་ལའང་ཉེས་པ་མཚུངས་པའི་ཕྱིར་
རོ། །མཐོང་བ་ལ་མི་རིགས་པ་མེད་དོ་ཞེ་ན། སྒྱུ་མ་དང་རྨི་ལམ་ལ་སོགས་
པའང་ཐལ་བར་འགྱུར་རོ། ། དེ་དག་ནི་འཁྲུལ་པའི་ཕྱིར་རོ་ཞེ་ན། དེ་ནི་
འདིར་ཡང་མཚུངས་པའི་ཕྱིར་རོ། ། གཞན་ཡང་། བྱེད་རྒྱུ་ས་བོན་གྱི་ལས་མྱུ་
གུའི་དབྱིབས་དང་ནི། ། ཁ་དོག་རོ་ནུས་སྨིན་པའི་ཐ་དད་མེད་པར་འགྱུར། །
གལ་ཏེ་ས་བོན་དང་མྱུ་གུ་བདག་ཉིད་གཅིག་ཡིན་ན། བྱེད་རྒྱུ་ས་བོན་གྱི་
དབྱིབས་དང་ཁ་དོག་དང་རོ་དང་ནུས་པ་དང་ཡོངས་སུ་སྨིན་པའི་ཁྱད་པར་
རྣམས་དང་། མྱུ་གུའི་དབྱིབས་དང་ཁ་དོག་དང་རོ་དང་ནུས་པ་དང་ཡོངས་སུ་
སྨིན་པའི་ཁྱད་པར་ཐ་དད་པ་མེད་པར་འགྱུར་བ་ཞིག་ན། ཐ་དད་པར་ཡང་
དམིགས་པ་ཡིན་པ་དེའི་ཕྱིར་སྒོག་སྐྱ་ལ་ སོགས་པའི་ས་བོན་ལས་ཆུ་ཤིང་ལ་



90
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སོགས་པའི་མྱུ་གུ་ལྟར་བདག་ཉིད་གཅིག་པར་ཡང་མི་རིགས་སོ། ། གལ་ཏེ་རང་
གི་སྔར་གྱི་ངོ་བོ་ཡོངས་བཏང་ནས། ། གཞན་གྱི་ངོ་བོར་འགྱུར་ན་དེ་ཉིད་ཇི་
ལྟར་ཡིན། ། གལ་ཏེ་ས་བོན་རང་གི་སྔར་ས་བོན་གྱི་གནས་སྐབས་ཀྱི་ངོ་བོ་
ཡོངས་སུ་བཏང་ནས་གཞན་མྱུ་གུའི་གནས་སྐབས་ཀྱི་ངོ་བོར་གྱུར་པས། ས་
བོན་དེ་ཉིད་མྱུ་གུར་འགྱུར་བ་ཡིན་ནོ་ཞེ་ན། དེ་ལྟར་ན་མྱུ་གུ་དེ་ཉིད་ས་བོན་གྱི་
ངོ་བོར་ཇི་ལྟར་ཡིན་ཏེ། ས་བོན་གྱི་ངོ་བོ་བཏང་ནས་གནས་སྐབས་གཞན་ཐོབ་
པའི་ཕྱིར་རོ། ། གལ་ཏེ་ས་བོན་དང་མྱུ་གུའི་དབྱིབས་ལ་སོགས་པ་ཐ་དད་ཀྱང་
རྫས་ཐ་དད་མ་ཡིན་ནོ་ཞེ་ན། མ་ཡིན་ཏེ། དབྱིབས་སོགས་ལས་མ་གཏོགས་
པའི་རྫས་མ་དམིགས་པའི་ཕྱིར་རོ། ། གཞན་ཡང་། གལ་ཏེ་ས་བོན་མྱུ་གུ་
འདིར་གཞན་མ་ཡིན་ན། ། ས་བོན་བཞིན་དུ་མྱུ་གུ་གཟུང་དུ་མེད་པའམ། །
ཡངན་དེ་བཞིན་དེ་ཡང་གཟུང་དུ་ཡོད་པར་འགྱུར། ། དེ་ཡི་ཕྱིར་ན་དེ་དག་
གཅིག་པར་ཁས་མི་བླང་། ། གལ་ཏེ་བདག་སྐྱེ་འདོད་པའི་གནས་སྐབས་འདིར།
ས་བོན་དང་མྱུ་གུ་གཞན་མ་ཡིན་ན། ཇི་ལྟར་མྱུ་གུའི་གནས་སྐབས་ན་ས་བོན་གྱི་
རང་གི་ངོ་བོའང་གཟུང་དུ་མེད་པ་དེ་བཞིན་དུ་མྱུ་གུའི་རང་གི་ངོ་བོའང་གཟུང་
དུམེད་པའམ། ཡང་ན་མྱུ་གུའི་ངོ་བོ་གཟུང་བ་དེ་བཞིན་དུ། ས་བོན་གྱི་ངོ་
བོའང་གཟུང་དུ་ཡོད་པར་འགྱུར་ཏེ། སོ་བོན་དང་མྱུ་གུ་གཅིག་ཡིན་པའི་ཕྱིར་
དང་། གཅིག་ལ་བཟུང་མ་བཟུང་ཆ་གཉིས་འགལ་བའི་ཕྱིར་རོ། ། དེའི་ཕྱིར།
ཇི་སྐད་བཤད་པའི་ཐལ་བའི་ཉེས་པ་སྤང་བར་འདོད་པས་ནི་ས་བོན་དང་མྱུ་གུ་
གཅིག་པར་ཁས་མི་བླང་ངོ་། །
གཉིས་པ་ཐ་སྙད་དུ་བདག་སྐྱེ་དགག་པ་ནི། གང་ཕྱིར་རྒྱུ་ཞིག་ན་ཡང་
འབྲས་བུ་མཐོང་བའི་ཕྱིར། ། དེ་དག་གཅིག་ཅེས་འཇིག་རྟེན་པས་ཀྱང་ཁས་
ལེན་མེད། ། གང་གི་ཕྱིར་རྒྱུ་ས་བོན་ཞེས་བྱ་བ་ཞིག་ཅིང་འགགས་སུ་ཟིན་ཀྱང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 91
འབྲས་བུ་མྱུ་གུ་ཞེས་བྱ་བ་མཐོང་བའི་ཕྱིར་ན། ས་བོན་དང་མྱུ་གུ་གཅིག་པ་ཉིད་
དུ་འཇིག་རྟེན་པས་ཀྱང་ཁས་ལེན་པ་མེད་དེ། དེ་དག་གཅིག་ཡིན་ན་ནི་མྱུ་གུ་
བཞིན་ས་བོན་ཡང་མཐོང་བར་རིགས་པའི་ཕྱིར་རོ། ། དེ་ཕྱིར་དངོས་པོ་བདག་
ལས་འབྱུང་ཞེས་བརྟགས་པ་འདི། ། དེ་ཉིད་དང་ནི་འཇིག་རྟེན་དུ་ཡང་རིགས་
མ་ཡིན། ། གང་གི་ཕྱིར་ཕྱོགས་གཉིས་ཀ་ལྟར་ཡང་བདག་ལས་སྐྱེ་བ་རིགས་པ་
དང་འགལ་བ་དེའི་ཕྱིར་དངོས་པོ་རྣམས་བདག་ལས་འབྱུང་ཞེས་གཞན་གྱིས་
བརྟགས་པ་འདི་ནི་དེ་ཁོ་ན་ཉིད་དོན་དམ་པའི་བདེན་པ་དང་། འཇིག་རྟེན་
ཀུན་རྫོབ་ཀྱི་བདེན་པ་གཉིས་ཀར་དུའང་རིགས་པ་མ་ཡིན་ནོ། ། །
གཉིས་པ་བཀག་པའི་མཇུག་བསྡུ་བ་ནི། བདག་སྐྱེས་འདོད་ན་བསྐྱེད་
པར་བྱ་དང་སྐྱེད་བྱེད་དང་། ། ལས་དང་བྱེད་པོ་གཅིག་ཏུ་འགྱུར་ན་དེ་དག་
ནི། ། གཅིག་ཉིད་མིན་པས་བདག་ལས་སྐྱེ་བར་ཁས་བླང་བར། ། བྱ་མིན་རྒྱ་
ཆེར་བཤད་པའི་ཉེས་པར་འགྱུར་ཕྱིར་རོ། ། དངོས་པོ་རྣམས་བདག་ལས་སྐྱེས་
པར་འདོད་ན། བསྐྱེད་བྱ་དང་སྐྱེད་བྱེད་དང་། ལས་དང་བྱེད་པ་པོའང་
གཅིག་ཏུ་འགྱུར་ན། དེ་དག་ནི་གཅིག་པ་ཉིད་དུ་རིགས་པ་མིན་ཏེ། ཕ་དང་བུ་
དག་དང་མིག་དང་མིག་གི་རྣམ་པར་ཤེས་པ་དག་ཀྱང་གཅིག་ཉིད་དུ་ཐལ་བར་
འགྱུར་བའི་ཕྱིར་རོ། ། དེ་བས་ན་དངོས་པོ་རྣམས་བདག་ལས་སྐྱེ་བར་ཁས་བླང་
བར་བྱ་བ་མིན་ཏེ། གོང་དུ་རྒྱ་ཆེར་བཤད་པའི་ཉེས་པར་ཐལ་བར་འགྱུར་བའི་
ཕྱིར་རོ། །
གཉིས་པ་གཞན་སྐྱེ་དགག་པ་ལ། དགག་པ་དངོས་དང་། ཞར་ལ་རྣམ་
རིག་པའི་ལུགས་དགག་པ་གཉིས་སོ། ། དང་པོ་ལའང་། ཕྱོགས་སྔ་མ་བརྗོད་
པདང་། དེ་དགག་པ་གཉིས་ལས། དང་པོ་ནི། རང་གི་སྡེ་པ་དག་ན་རེ།
འདིར་དངོས་པོ་རྣམས་བདག་ལས་འབྱུང་བ་མ་ཡིན་ནོ་ཞེས་གང་སྨྲས་པ་དེ་ནི་



92 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རིགས་པ་ཉིད་ཡིན་ན། འདི་སྐད་དུ། གཞན་ལས་ཀྱང་མིན་ཞེས་སྨྲས་པ་ནི་མི་
རིགས་ཏེ། འདི་ལྟར་གཞན་དུ་གྱུར་པའི་རྐྱེན་བཞི་པོ་རྒྱུ་དང་། དེ་མ་ཐག་པ་
དང༌། དམིགས་པ་དང་། བདག་པོའི་རྐྱེན་རྣམས་ནི་དངོས་པོ་རྣམས་ཀྱི་སྐྱེད་
པརབྱེད་པ་ཡིན་ནོ་ཞེས་གསུང་རབ་ལ་ལྟོས་ནས་ཁས་བླང་བར་བྱའོ། ། དེ་ལ་
རྒྱུ་དྲུག་གི་ནང་ནས་བྱེད་རྒྱུ་བོར་བ་གཞན་ལྔ་ནི་རྒྱུའི་རྐྱེན་ཡིན་ནོ། ། རྣམ་པར་
ཤེས་པ་དྲུག་གི་དམིགས་པ་ནི་དམིགས་པའི་རྐྱེན་ཏོ། ། དགྲ་བཅོམ་པ་ཐ་མའི་
སེམས་སེམས་བྱུང་མ་གཏོགས་པའི་སེམས་དང་སེམས་ལས་བྱུང་བ་རྣམས་ནི་དེ་
མ་ཐག་པའི་རྐྱེན་ཏོ། །བྱེད་རྒྱུ་ནི་བདག་པོའི་རྐྱེན་ཏོ་ཞེས་ཟེར་རོ། ། གཞན་
དག་ན་རེ། སྒྲུབ་པར་བྱེད་པ་ནི་རྒྱུའོ་ཞེས་པའི་མཚན་ཉིད་ལས་གང་ཞིག་གང་
གིས་སྐྱེད་བྱེད་ས་བོན་གྱི་ངོ་བོར་གནས་པ་དེ་ནི་དེའི་རྒྱུའི་རྐྱེན་ཡིན་ལ། རྒན་པོ་
འཁར་བ་ལ་བརྟེན་ནས་ལྡང་བ་ལྟར། སེམས་སེམས་བྱུང་རྒྱུ་ལས་སྐྱེ་བཞིན་པ་
རྣམས་དམིགས་པ་གང་ལ་བརྟེན་ནས་སྐྱེ་བ་དེ་ནི་དམིགས་པའི་རྐྱེན་ཏོ། ། རྒྱུ་
འགག་མ་ཐག་པ་ནི་འབྲས་བུ་སྐྱེ་བའི་དེ་མ་ཐག་པའི་རྐྱེན་ཏོ། ། གང་ཞིག་ཡོད་
ན་གང་འབྱུང་བ་དེ་ནི་བདག་པོའི་རྐྱེན་ཡིན་ནོ། ། རྐྱེན་གང་ལྷན་ཅིག་འབྱུང་
བ་དང༌། ཕྱིས་ནས་སྐྱེ་བ་ལ་སོགས་པ་རྣམས་ཀྱང་འདིར་འདུས་ལ། དབང་
ཕྱུག་ལ་སོགས་པ་ནི་རྐྱེན་མ་ཡིན་ཏེ། དེའི་ཕྱིར་རྐྱེན་ལྔ་པ་ནི་མེད་དོ་ཞེས་ཟེར་
རོ། ། དེ་བཞིན་གཤེགས་པས་གང་ཡང་ཆོས་མངོན་པ་སོགས་ལས་རྐྱེན་བཞི་
ཞེསགང་གསུངས་པ་དེ་ནི་ཐ་སྙད་པ་ཡིན་གྱི་ཡང་དག་པ་མ་ཡིན་ལ། སྡེ་པ་
དག་གིས་ནི་རྫས་སུ་གྲུབ་པའི་རྐྱེན་བཞི་རྣམ་པར་འཇོག་པར་བྱེད་ལ། དེ་ནི་དེ་
བཞིན་གཤེགས་པས་ གསུངས་པ་མ་ཡིན་ཏེ། རིགས་པ་དང་། ལུང་དང་
འགལ་བའི་ ཕྱིར་རོ། ། དེའི་ ཕྱིར་གཞན་གྱིས་བརྟགས་པའི་ རྐྱེན་བཞི་ནི།
བདེན་པ་གཉིས་ཀར་དུ་དགག་པར་བྱ་བ་ཡིན་ནོ། ། དེ་ལ་སློབ་དཔོན་གྱིས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
93
དབུ་མ་རྩ་བར་རྐྱེན་བཞི་པོ་སོ་སོའི་མཚན་ཉིད་བཀག་ཟིན་པའི་ཕྱིར་འདིར་སྤྱིར་
དགག་པ་ཙམ་ཞིག་བསྟན་གྱི། སོ་སོར་དགག་པ་མ་མཛད་དོ། །
གཉིས་པ་དེ་དགག་པ་ལ། བདེན་པ་གཉིས་ཀར་དུ་དགག་པ་དང༌།
བཀག་པ་ལ་མི་འཐད་པ་སྤང་བའོ། ། དང་པོ་ལའང་། དེ་ཁོ་ནར་དགག་པ་
དང་། ཐ་སྙད་དུ་དགག་པ་གཉིས་སོ། ། དང་པོ་ལའང་། རྒྱུ་འབྲས་དོན་
གཞན་ལ་ཧ་ཅང་ཐལ་བ་བརྗོད། དོན་གཞན་མིན་པར་བསྟན། མཐར་བཞིར་
བརྟགས་ཏེ་དགག་པའོ། ། དང་པོའི་དབང་དུ་བྱས་ནས། གལ་ཏེ་གཞན་ལ་
བརྟེན་ནས་གཞན་ཞིག་འབྱུང་ན་ནི། ། མེ་ལྕེ་ལས་ཀྱང་མུན་པ་མཐུག་པོ་འབྱུང་
འགྱུར་ཞིང་། ། ཀུན་ལས་ཐམས་ཅད་སྐྱེ་བར་འགྱུར་ཏེ་གང་གི་ཕྱིར། ། སྐྱེད་
བྱེད་མིན་པ་ཀུན་ལའང་གཞན་ཉིད་མཚུངས་ཕྱིར་རོ། ། གལ་ཏེ་རྒྱུ་གཞན་ལ་
བརྟེན་ནས་འབྲས་བུ་གཞན་ཞིག་འབྱུང་ན། མེ་ལྕེ་ལས་ཀྱང་མུན་པ་མཐུག་པོ་
འབྱུང་བར་འགྱུར་ཏེ། དེ་དག་ཀྱང་གཞན་ཉིད་དུ་མཚུངས་པའི་ཕྱིར་རོ། །
དེ་ཉིད་ཀྱི་ཕྱིར་བསྟན་བཅོས་ལས། རྒྱུ་དང་འབྲས་བུ་གཞན་ཉིད་དུ། ། ནམ་
ཡང་འཐད་པར་མི་འགྱུར་རོ། ། རྒྱུ་དང་འབྲས་བུ་གཞན་ཉིད་ན། ། རྒྱུ་དང་
རྒྱུ་མིན་མཚུངས་པར་འགྱུར། །ཞེས་གསུངས་སོ། ། གཞན་ཡང་། རྒྱུ་དང་
རྒྱུ་མ་ཡིན་པ་ཀུན་ལས་འབྲས་བུ་དང་འབྲས་བུ་མ་ཡིན་པ་ཐམས་ཅད་སྐྱེ་བར་
འགྱུར་ཏེ། གང་གི་ཕྱིར་ཇི་ལྟར་སཱ་ལུའི་ས་བོན་སཱ་ལུའི་མྱུ་གུ་ལས་གཞན་ཡིན་པ་
དེ་བཞིན་དུ་སཱ་ལུའི་མྱུ་གུའི་སྐྱེད་བྱེད་མ་ཡིན་པ་མེ་དང་སོལ་བ་དང་ནས་ཀྱི་ས་
བོན་ལ་སོགས་པ་ཀུན་ལའང་སཱ་ལུའི་མྱུ་གུ་ལས་གཞན་ཉིད་མཚུངས་པའི་ཕྱིར་
རོ། ། གཞན་ཡང་ཐམས་ཅད་ཀུན་ལས་སྐྱེ་བར་འགྱུར་ཏེ་གང་གི་ཕྱིར། །
བསྐྱེད་བྱ་མིན་པ་ཀུན་ལའང་གཞན་ཉིད་མཚུངས་ཕྱིར་རོ། ། ཞེས་ཀྱང་འདོན་
པ་བསྒྱུར་ལ་བཤད་དོ། ། གཞན་གྱིས་ཧ་ཅང་ཐལ་བའི་ཉེས་པ་སྤང་བར་འདོད་



94
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནས། རབ་ཏུ་བྱེད་པར་ནུས་པ་དེ་ཕྱིར་འབྲས་བུར་ངེས་བརྗོད་ཅིང་། ། གང་
ཞིག་སྐྱེད་བྱེད་ནུས་པ་དེ་ནི་གཞན་ནའང་རྒྱུ་ཡིན་ལ། ། རྒྱུད་གཅིག་རྟོགས་དང་
སྐྱེད་པར་བྱེད་ལས་སྐྱེ་བ་དེ་ཡི་ཕྱིར། ། སཱ་ལུའི་མྱུ་གུ་ནས་ལ་སོགས་ལས་དེ་ལྟ་
མིན་ཅེ་ན། ། ཞེས་སྨོས་སོ། ། རྒྱུ་དང་འབྲས་བུ་གཞན་ཡིན་ཡང་ཐམས་ཅད་
ལས་ཐམས་ཅད་སྐྱེ་བར་མི་འགྱུར་ཏེ། ངེས་པ་མཐོང་བའི་ཕྱིར་རོ། ། འདི་
ལྟར། གང་ཞིག་གང་གིས་རབ་ཏུ་བྱེད་པར་ནུས་པ་དེའི་ཕྱིར། དེ་ནི་དེའི་
འབྲས་བུར་ངེས་པར་བརྗོད་ཅིང་། གང་ཞིག་འབྲས་བུ་སྐྱེད་པར་བྱེད་ནུས་པ་
དེ་ནི་གཞན་ཡིན་དུ་ཟིན་ཀྱང་རྒྱུ་ཡིན་ཏེ། དེས་ན་གཞན་ཁྱད་པར་བ་རྒྱུ་འབྲས་
ཡིན་གྱི། གཞན་ཙམ་ནི་མ་ཡིན་ལ། རྒྱུད་གཅིག་ཏུ་གཏོགས་ཤིང་རིགས་འདྲ་
བ་དང་སྐྱེད་པར་བྱེད་པ་ལས་སྐྱེ་བ་ཡིན་གྱི། རྒྱུ་ཐ་དད་པ་ནས་ཀྱི་ས་བོན་
སོགས་ལས་སཱ་ལུའི་མྱུ་གུའམ། རྒྱུད་གཅིག་ཡིན་ཀྱང་སྐྱེད་བྱེད་མ་ཡིན་པ་སྐད་
ཅིག་མ་ཕྱི་མ་ལ་སྐད་ཅིག་མ་སྔ་མ་ལྟ་བུ་མ་ཡིན་པ་དེའི་ཕྱིར་ཐམས་ཅད་ལ་ཐམས་
ཅད་སྐྱེ་བར་ཐལ་བ་དེ་ལྟ་མིན་ནོ་ཞེ་ན། གཞན་ཁྱད་པར་བ་སྒྲུབ་པའི་སྒྲུབ་བྱེད་
འདི་དག་ཀྱང་བསྒྲུབ་བྱ་དང་མཚུངས་པར་མ་གྲུབ་པའི་ཕྱིར་ལན་ཡང་དག་པ་མ་
ཡིན་ནོ། ། ཇི་ལྟར་བསྒྲུབ་བྱ་ལྟར་མ་གྲུབ་པ་ཡིན་ཞེ་ན། ཇི་ལྟར་ནས་དང་གེ་
སར་དང་ནི་ཀེང་ཤུ་ཀ་ལ་སོགས། ། ནུས་པ་མེད་དང་རྒྱུད་གཅིག་མིན་དང་
འདྲ་བ་མིན་པ་དག ། སཱ་ལུའི་མྱུ་གུའི་སྐྱེད་བྱེད་མིན་པར་འདོད་པ་དེ་བཞིན་
དུ། ། སཱ་ལུའི་ས་བོན་ཉིད་ཀྱང་དེ་བཞིན་ཉིད་དེ་གཞན་ཉིད་ཕྱིར། ། ཇི་ལྟར་
ནས་ལ་སོགས་པ་སཱ་ལུའི་མྱུ་གུ་སྐྱེད་པ་ལ་ནུས་པ་མེད་པ་དང་། རྒྱུད་གཅིག་
མིན་པ་དང་
། རིགས་འདྲ་བ་མིན་པ་དང་། སཱ་ལུའི་མྱུ་གུའི་སྐྱེད་བྱེད་མིན་
པར་འདོད་པ་དེ་བཞིན་དུ། སཱ་ལུའི་ས་བོན་ཉིད་ཀྱང་། སཱ་ལུའི་མྱུ་གུ་ལ་ནུས་
པ་མེད་པ་དང༌། རྒྱུད་གཅིག་པ་མིན་པ་དང་། རིགས་འདྲ་བ་མ་ཡིན་པ་དེ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 95
བཞིན་ཉིད་དུ་འགྱུར་ཏེ། སཱ་ལུའི་མྱུ་གུ་ལས་གཞན་ཉིད་ཡིན་པའི་ཕྱིར། ཀེང་
ཤུ་ལ་སོགས་པ་བཞིན་ནོ། ། དེས་བས་ན་རྒྱུ་འབྲས་གཞན་ཉིད་དུ་ཁས་ལེན་པ་
ལ་ནི་གཞན་ཐམས་ཅད་རྒྱུ་འབྲས་སུ་ཐལ་བར་འགྱུར་ཏེ། གཞན་ཁྱད་པར་
བའི་སྒྲུབ་བྱེད་ཀུན་བསྒྲུབ་བྱ་དང་མཚུངས་པར་མ་གྲུབ་པར་འགྱུར་བའི་ཕྱིར་
རོ། ། དེ་ལྟར་ན་དབུ་མ་པ་རྒྱུ་འབྲས་གཞན་མ་ཡིན་པར་འདོད་པ་ལའང་
དངོས་པོ་རྣམས་བདག་ལས་སྐྱེ་བར་འགྱུར་ཏེ། བདག་ཉིད་ལས་གཞན་མ་ཡིན་
པའི་ཕྱིར་ཞེས་པའི་ཐལ་བ་མཚུངས་སོ་ཞེ་ན། ཁོ་བོ་ཅག་གིས་རྒྱུ་འབྲས་གཞན་
ཡིན་པ་བཀག་པ་ཙམ་ལས་གཞན་མ་ཡིན་པའི་རྒྱུ་འགའ་ལ་འབྲས་བུ་འགའ་ཞིག་
སྐྱེ་བར་བསྒྲུབས་པ་མེད་ན་ཇི་ལྟར་ཐལ་བ་མཚུངས་པ་ཡིན། དེའི་ཕྱིར་དབུ་མ་
པའི་ཐལ་བ་འདི་ལྟ་བུ་ལ་བློ་གྲོས་ཆུང་བ་དག་རྔམས་ཏེ། སུན་འབྱིན་པ་དང་
ལན་སྨྲ་བར་བྱེད་ཀྱང་། ཐམས་ཅད་ཀྱིས་སུན་དབྱུང་བར་ཡང་མི་ནུས་ལ།
ལན་ཡང་དག་པར་སྨྲ་བ་ཡང་མི་ནུས་ཏེ། བསྒྲུབ་པར་བྱ་བ་དང་མཚུངས་པའི་
ཕྱིར་རོ། ། དེའི་ཕྱིར་བསྟན་བཅོས་ལས། སྟོང་པ་ཉིད་ཀྱིས་བརྩད་བྱས་
ཚེ། ། གང་ཞིག་ལན་འདེབས་སྨྲ་བྱེད་པ། ། དེ་ཡིས་ཐམས་ཅད་ལན་བཏབ་
མིན། ། བསྒྲུབ་པར་བྱ་དང་མཚུངས་པར་འགྱུར། ། སྟོང་པ་ཉིད་ཀྱིས་བཤད་
བྱས་ཚེ། ། གང་ཞིག་སྐྱོན་འདོགས་སྨྲ་བྱེད་པ། ། དེ་ཡིས་ཐམས་ཅད་སྐྱོན་
བཏགས་མིན། ། བསྒྲུབ་པར་བྱ་དང་མཚུངས་པར་འགྱུར། ། ཞེས་གང་
གསུངས་པ་ཡིན་ནོ། །
གཉིས་པ་རྒྱུ་འབྲས་དོན་གཞན་མ་ཡིན་པར་བསྟན་པ་ནི། མྱུ་གུ་ས་བོན་
དུས་མཉམ་ཡོད་པ་མ་ཡིན་ཏེ། ། གཞན་ཉིད་མེད་པར་ས་བོན་གཞན་དུ་ག་ལ་
འགྱུར། ། དེས་ན་མྱུ་གུ་ས་བོན་ལས་སྐྱེ་འགྲུབ་མིན་པས། ། གཞན་ལ་སྐྱེ་ཞེས་
བྱ་བའི་ཕྱོགས་འདི་གཏོང་བར་བྱོས། ། འདི་ན་བྱམས་པ་དང་ཉེར་སྦས་ལྟར་



96 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དུས་མཉམ་པ་དག་ཁོ་ན་ཕན་ཚུན་ལྟོས་ནས་གཞན་ཉིད་དུ་རྣམ་པར་འཇོག་ན།
མྱུགུ་དང་ས་བོན་དུས་མཉམ་པ་ཡོད་པ་མ་ཡིན་ཏེ་ས་བོན་མ་འགག་པར་མྱུ་གུ་
མེད་པའི་ཕྱིར་རོ། ། དེའི་ཕྱིར་དེ་དག་གཞན་ཉིད་དུ་མེད་པས་ས་བོན་ལས་མྱུ་
གུ་གཞན་དུ་ག་ལ་འགྱུར། གཞན་ཉིད་མེད་པ་དེ་བས་ན་མྱུ་གུ་ས་བོན་དོན་
གཞན་ལས་སྐྱེ་བར་འགྲུབ་པ་མིན་པས། དངོས་པོ་རྣམས་གཞན་ལས་སྐྱེའོ་ཞེས་
བྱ་བའི་ཕྱོགས་འདི་གཏོང་བར་བྱོས་ཤིག ། གལ་ཏེ་ས་བོན་དང་མྱུ་གུ་དུས་
མཉམ་པ་མེད་པའི་ཕྱིར་གཞན་ཉིད་དུ་མ་གྲུབ་བོ་ཞེས་སྨྲ་བ་དེ་མི་རིགས་སོ། །
དེ་ཅིའི་ཕྱིར་ཞེ་ན། ཇི་ལྟར་སྲང་གི་མདའ་གཉིས་མཐོ་དང་དམའ་བ་དག །
དུས་མཉམ་མ་ཡིན་མིན་པར་མཐོང་བ་དེ་བཞིན་དུ། ། བསྐྱེད་བྱ་སྐྱེད་བྱེད་དག་
གིས་དུས་མཉམ་འགྱུར་ཞེ་ན། ། ཇི་ལྟར་སྲང་གི་མདའ་མགོ་མཇུག་གཉིས་མཐོ་
བ་དང་དམའ་བ་དག་དུས་མཉམ་པ་མ་ཡིན་པ་མིན་པ་དེ་བཞིན་དུ། བསྐྱེད་བྱ་
མྱུ་གུ་དང་སྐྱེད་བྱེད་ས་བོན་དག་གི་སྐྱེ་བ་དང་འགག་པའང་དུས་མཉམ་པར་
འགྱུར་བས་གཞན་ཉིད་དུ་གྲུབ་བོ་ཞེ་ན། འདིའང་རིགས་པ་མ་ཡིན་ཏེ། དཔེ་
དང་དོན་ལ་འདྲ་བ་མེད་པའི་ཕྱིར་རོ། ། འདི་ལྟར། གལ་ཏེ་དུས་གཅིག་ཡིན་
ཡང་འདིར་དུས་གཅིག་མེད་དེ། ། སྐྱེ་བཞིན་པ་དེ་སྐྱེ་ལ་ཕྱོགས་པས་ཡོད་མིན་
ཞིང་། ། འགག་བཞིན་པ་ནི་ཡོད་ཀྱང་འཇིག་ལ་ཕྱོགས་གྱུར་པ། ། དེ་ཚེ་འདི་
དག་ཇི་ལྟར་སྲང་དང་མཚུངས་པ་ཡིན། །སྲང་མདའི་མཐོ་དམན་དག་ད་ལྟར་
བ་ཡིན་པས་དུས་གཅིག་པ་ཡིན་ཡང་། ས་བོན་དང་མྱུ་གུ་འདིར་ནི་དུས་གཅིག་
པ་མེད་དེ། མྱུ་གུ་སྐྱེ་བཞིན་པ་ནི་སྐྱེ་བ་ལ་མངོན་དུ་ཕྱོགས་པ་ཙམ་ཡིན་པས་ད་
ལྟར་ཡོད་པ་མ་ཡིན་ལ། ས་བོན་འགག་བཞིན་པ་ནི་འཇིག་པ་ལ་མངོན་དུ་
ཕྱོགས་པ་ཙམ་ཡིན་པས་ད་ལྟར་ཡོད་པ་ཡིན་པ་དེའི་ཚེ། མྱུ་གུ་དང་ས་བོན་གྱི་
སྐྱེ་བ་དང་འགག་པ་འདི་དག་ཇི་ལྟར་ན་སྲང་གི་མཐོ་དམན་དང་མཚུངས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 97 །
ཡིན། ཅི་སྟེ་ས་བོན་དང་མྱུ་གུའི་ཆོས་དག་དུས་མི་མཉམ་ཡང་། སྐྱེ་བ་དང་
འགག་པའི་བྱ་བ་དག་དུས་མཉམ་མོ་ཞེ་ན་མ་ཡིན་ཏེ། ཆོས་ལས་ཐ་དད་པའི་བྱ་
བ་མེད་པའི་ཕྱིར་རོ། ། གཞན་ཡང་། སྐྱེ་བ་འདི་ནི་བྱེད་པོ་མེད་པར་རིགས་མ་
ཡིན། ། མྱུ་གུ་སྐྱེ་བའིབྱ་བ་འདི་ནི་ས་བོན་འགག་པ་ལ་མངོན་དུ་ཕྱོགས་པའི་ཚེ་
ཡོད་པར་རིགས་པ་མ་ཡིན་ཏེ། དེའི་ཚེ་སྐྱེ་བའི་བྱ་བ་དེའི་བྱེད་པོ་སྟེ་རྟེན་མྱུ་གུ་
མེད་པའི་ཕྱིར་རོ། ། དེའི་ཕྱིར་འགག་བཞིན་པའི་ཚེ་སྐྱེ་བཞིན་པའི་བྱ་བ་ཡོད་
པར་ཡང་མི་རིགས་སོ། ། གལ་ཏེ་སྲང་མདའི་མཐོ་དམན་གྱི་ཚུལ་དུ་ས་བོན་
འགག་པའི་སྐད་ཅིག་དེ་ཉིད་ལ་མྱུ་གུ་སྐྱེའོ་ཞེས་འཕགས་པ་སཱ་ལུའི་ལྗང་པའི་
མདོ་ལས་གསུངས་པ་མ་ཡིན་ནམ་ཞེ་ན། གསུངས་མོད་ཀྱི། དེ་ནི་གཞན་ལས་
སྐྱེ་བར་བསྟན་པའི་ཕྱིར་ཡང་མ་ཡིན་ལ། སྐྱེ་བར་རང་གི་མཚན་ཉིད་ཀྱིས་གྲུབ་
པར་བསྟན་པའི་ཕྱིར་ཡང་མ་ཡིན་གྱི། འོན་ཀྱང་ཅིག་ཅར་དུ་བརྟེན་ནས་
འབྱུང་བ་མ་བརྟགས་པར་གྲུབ་པ་སྒྱུ་མ་ལྟ་བུ་གསལ་བར་བྱ་བའི་ཕྱིར་ཏེ། ཇི་
སྐད་དུ་སློབ་དཔོན་གྱིས། ས་བོན་ཞིག་དང་མ་ཞིག་ལས། ། མྱུ་གུ་འབྱུང་བ་མ་
ཡིན་པས། ། ཁྱེད་ཀྱིས་སྐྱེ་བ་ཐམས་ཅད་ནི། ། སྒྱུ་མ་འབྱུང་བ་བཞིན་དུ་
གསུངས། ། ཞེས་བཤད་དོ། ། གལ་ཏེ་ས་བོན་དང་མྱུ་གུ་ལྟ་བུ་དུས་མི་མཉམ་
པདག་གཞན་དུ་མེད་ཀྱང་། མིག་ལ་སོགས་པ་དང་། ཚོར་བ་དང་། འདུ་
ཤེས་ལ་སོགས་པ་རང་དང་ལྷན་ཅིག་པ་རྣམས་མིག་གི་རྣམ་པར་ཤེས་པ་སོགས་
ཀྱི་རྐྱེན་དུ་འགྱུར་བས། དེ་ལྟ་བུའི་རྒྱུ་འབྲས་དུས་མཉམ་པ་དག་ལ་གཞན་ཉིད་
ཡོད་པས་གཞན་སྐྱེ་འགྲུབ་བོ་ཞེ་ན། དེའང་མ་ཡིན་ཏེ། དུས་མཉམ་པ་རྒྱུ་
འབྲས་སུ་མི་རིགས་པའི་ཕྱིར་རོ། ། འདི་ལྟར། མིག་གི་བློ་ལ་རང་གི་སྐྱེད་བྱེད་
དུས་གཅིག་པ། ། མིག་ལ་སོགས་དང་ལྷན་ཅིག་འབྱུང་བ་འདུ་ཤེས་ལས། །
གཞན་ཉིད་ཡོད་ན་ཡོད་ལ་འབྱུང་བས་དགོས་ཅི་ཡོད། ། དེ་མེད་ཅེ་ན་འདི་ལ་



98 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཉེས་པ་བཤད་ཟིན་ཏོ། ། མིག་གི་བློ་ལ་རང་གི་སྐྱེད་བྱེད་རང་དང་དུས་གཅིག་
པའི་མིག་དང་གཟུགས་ལ་སོགས་པ་དང་། རང་དང་ལྷན་ཅིག་འབྱུང་བའི་
འདུ་ཤེས་ལ་སོགས་པ་སེམས་བྱུང་རྣམས་མིག་གི་རྣམ་པར་ཤེས་པ་ལས་གཞན་
ཉིད་དུ་ཡོད་ན། མིག་གི་ཤེས་པ་དེ་ཡོད་དགོས་ཏེ། མེད་ན་དེ་ལས་གཞན་དུ་
མི་འགྱུར་བའི་ཕྱིར་རོ། ། གལ་ཏེ་ཡོད་ན་ཡོད་པ་ལའང་འབྱུང་བ་དགོས་པ་ཅི་
ཡོད་དེ། ཡོད་པས་མིག་དང་འདུ་ཤེས་ལ་སོགས་པ་དེ་སྐྱེད་བྱེད་དུ་དོན་མེད་
དོ། ། ཅི་སྟེ་ཉེས་པ་དེ་སྤང་བར་འདོད་ནས་མིག་གི་རྣམ་ཤེས་དེ་མེད་དོ་ཞེ་ན།
དེ་སྐད་སྨྲས་པ་འདི་ལ་ཡོད་པ་མ་ཡིན་པའི་མིག་གི་རྣམ་པར་ཤེས་པ་ལས་མིག་ལ་
སོགས་པ་གཞན་མ་ཡིན་ནོ་ཞེས་ཉེས་པ་བཤད་ཟིན་ཏོ། ། དེ་ལྟར་ན་གཞན་
ལས་སྐྱེ་བར་ཁས་ལེན་པ་ན། གཞན་དུ་གྲུབ་ན་བསྐྱེད་བྱ་སྐྱེད་བྱེད་དུ་མི་འགྲུབ་
ལ། བསྐྱེད་བྱ་སྐྱེད་བྱེད་དུ་གྲུབ་ན་གཞན་ཉིད་མ་གྲུབ་པས། དེའི་ཕྱིར་གཞན་
ལས་སྐྱེ་བའི་རྣམ་པར་རྟོག་པ་འདི་རིགས་པ་མ་ཡིན་ནོ། །
གསུམ་པ་མཐའ་བཞིར་བརྟགས་ནས་དགག་པ་ནི། སྐྱེད་བྱེད་བསྐྱེད་བྱ་
གཞན་སྐྱེད་པ་དེ་རྒྱུ་ཡིན་ན། ། ཡོད་མེད་གཉིས་དང་གཉིས་ཀ་མིན་པ་སྐྱེ་
འགྱུར་གྲང་། ། ཡོད་ན་ཅི་དགོས་མེད་ལའང་དེས་ནི་ཅི་ཞིག་བྱ། ། གཉིས་ལ་
ཅིབྱ་གཉིས་དང་བྲལ་ལ་དེས་ཅི་བྱ། ། གལ་ཏེ་སྐྱེད་བྱེད་གང་གིས་བསྐྱེད་བྱ་
རང་ལས་དོན་གཞན་པར་བསྐྱེད་པར་བྱེད་པ་དེ་རྒྱུ་ཡིན་ན། བསྐྱེད་བྱ་ཡོད་
པའམ། མེད་པའམ། གཉིས་ཀའམ། གཉིས་ཀ་མ་ཡིན་པ་ཞིག་སྐྱེད་བྱེད་དུ་
འགྱུར་གྲང་། རྣམ་པ་གཞན་མེད་པའི་ཕྱིར་རོ། ། དེ་ལ་རེ་ཞིག་ཕྱོགས་དང་པོ་
མི་རིགས་ཏེ། ཡོད་པ་ལ་སྐྱེད་བྱེད་ཅི་དགོས་ཏེ། སྐྱེས་ཟིན་སླར་ཡང་སྐྱེ་བར་
རིགས་པ་མ་ཡིན་ཉིད། ། ཅེས་པ་ལ་སོགས་པས་ཉེས་པ་བཤད་ཟིན་པའི་ཕྱིར་
རོ། ། བསྐྱེད་པར་བྱ་བ་མེད་པ་ལའང་སྐྱེད་བྱེད་དེས་ཅི་ཞིག་བྱ་སྟེ། རི་བོང་གི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 99 །
རྭ་ལྟར་མེད་པའི་ཕྱིར་རོ། ། དེའི་ཕྱིར་བཞི་བརྒྱ་པ་ལས། འབྲས་བུ་ཡོད་པར་
གང་འདོད་དང་། ། འབྲས་བུ་མེད་པར་གང་འདོད་ལ། ། ཁྱིམ་གྱི་དོན་དུ་ཀ་
བ་སོགས། ། བརྒྱན་པའི་དོན་ཡང་མེད་པར་འགྱུར། ། ཅེས་གསུངས་ཤིང་།
བསྟན་བཅོས་ལས་ཀྱང་། འབྲས་བུ་ངོ་བོ་ཉིད་ཡོད་ན། ། རྒྱུས་ནི་ཅི་ཞིག་སྐྱེད་
པར་བྱེད། ། འབྲས་བུ་ངོ་བོ་ཉིད་མེད་ན། ། རྒྱུས་ནི་ཅི་ཞིག་སྐྱེད་པར་
བྱེད། ། ཅེས་གང་གསུངས་པ་ཡིན་ནོ། ། ཡོད་པ་དང་མེད་པ་གཉིས་ཡིན་
ནའང་དེ་ལ་རྐྱེན་རྣམས་ཀྱིས་ཅི་ཞིག་བྱ་སྟེ། ཕྱོགས་གཉིས་ཀ་ལ་བཤད་ཟིན་
ཉེས་པ་རྣམས་འབྱུང་བའི་ཕྱིར་དང་། ཡོད་པ་དང་མེད་པའི་ངོ་བོ་གཉིས་ནི་
དུས་གཅིག་ཏུ་གཅིག་ལ་སྲིད་པའང་མ་ཡིན་པའི་ཕྱིར་རོ། ། དེའི་ཕྱིར་བསྟན་
བཅོས་ལས་ཀྱང་། མྱ་ངན་འདས་པ་དངོས་པོ་དང་། ། དངོས་མེད་གཉི་གར་
ཇི་ལྟར་འགྱུར། ། དེ་གཉིས་གཅིག་ལ་ཡོད་མིན་ཏེ། ། སྣང་བ་དང་ནི་མུན་པ་
བཞིན། ། ཅེས་གསུངས་པ་ཡིན་ནོ། ། ཡོད་པ་དང་མེད་པ་གཉིས་དང་བྲལ་
བའི་འབྲས་བུ་ལའང་རྐྱེན་རྣམས་ཀྱིས་ཅི་བྱ་སྟེ། ཡོད་པ་དང་མེད་པ་གཉིས་ཀ་
སྤངས་པའི་འབྲས་བུ་ཡོད་པ་མ་ཡིན་པའི་ཕྱིར་དང་། གང་གི་ཚེ་ཡོད་མེད་
གཉིསཀ་མ་གྲུབ་པ་དེའི་ཚེ། དེ་དག་བཀག་པའི་ཡོད་པའང་མ་ཡིན། མེད་
པའངམ་ཡིན་པའང་མི་འགྲུབ་པའི་ཕྱིར་རོ། ། དེ་སྐད་དུའང་བསྟན་བཅོས་
ལས། དངོས་མིན་དངོས་པོ་མེད་མིན་པ། །མྱ་ངན་འདས་པར་གང་སྟོན་
པ། ། དངོས་པོ་མེད་དང༌ དངོས་པོ་དག - ། གྲུབ་ན་དེ་ནི་གྲུབ་པར་
འགྱུར། ། ཅེས་གང་གསུངས་པ་ཡིན་ནོ། །
གཉིས་པ་ཐ་སྙད་དུ་བཀག་པ་ལ། རྩོད་པ་དགོད་པ་དང་། ལན་
བསྟན་པ་གཉིས་ལས། ། དང་པོ་ནི། ཁོ་བོ་ཅག་གིས་གཞན་ལས་སྐྱེ་བར་གྲུབ་
པར་བྱ་བའི་ཕྱིར་རིགས་པ་གང་དང་གང་སྨྲས་པ་དེ་ཐམས་ཅད་བུད་ཤིང་སྐམ་



100
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པོ་མར་གྱིས་བྲན་པ་ལྟར་ཁྱེད་ཀྱི་བློ་གྲོས་ཀྱི་མེས་བསྲེགས་པས་ཁྱོད་ཀྱི་བློ་གྲོས་ཀྱི་
མེ་སྤོར་བ་ལྷུར་བྱེད་པའི་རིགས་པའི་བུད་ཤིང་བསྒུལ་བས་ཆོག་གོ ། གལ་ཏེ་
རིགས་པ་མ་བསྟན་ན་མངོན་པར་འདོད་པའི་དོན་མི་འགྲུབ་པ་མ་ཡིན་ནམ་ཞེ་
ན། མ་ཡིན་ཏེ། རིགས་པ་མེད་པར་འཇིག་རྟེན་གྱི་གྲགས་པ་ལས་གཞན་ལས་
སྐྱེ་བ་གྲུབ་པའི་ཕྱིར་རོ། ། འདི་ལྟར། རང་ལྟ་ལ་གནས་འཇིག་རྟེན་ཚད་མར་
འདོད་པས་ན། ། འདིར་ནི་རིགས་པ་བརྗོད་པ་ཉིད་ཀྱིས་ཅི་ཞིག་བྱ། ། གཞན་
ལས་བྱུང་བའང་འཇིག་རྟེན་པ་ཡིས་རྟོགས་འགྱུར་ཏེ། ། དེས་ན་གཞན་སྐྱེ་ཡོད་
འདིར་རིགས་པས་ཅི་ཞིག་བྱ། ། འཇིག་རྟེན་པ་འདི་དག་ནི་རིགས་པའི་རྗེས་སུ་
མི་འབྲང་བར་རང་གི་ལྟ་བ་ཁོ་ན་ལ་གནས་ནས་བླང་དོར་ལ་འཇུག་ལྡོག་བྱེད་
ཅིང་། བྱས་པ་ལྟར་དོན་ཡང་ཐོབ་པས། འཇིག་རྟེན་པའི་ལྟ་བ་ཉིད་ཚད་མར་
འདོད་པས་ན། གཞན་སྐྱེ་སྒྲུབ་པའི་སྐབས་འདིར་རིགས་པ་བརྗོད་པས་ཅི་ཞིག་
བྱ་སྟེ། དངོས་པོ་རྣམས་རྒྱུ་གཞན་ལས་བྱུང་བའང་འཇིག་རྟེན་པའི་ལྟ་བས་
རྟོགས་པའི་ ཕྱིར། དེས་ན་རིགས་པ་མེད་ པར་ཡང་གཞན་སྐྱེ་ཡོད་ པས།
གཞན་སྐྱེ་སྒྲུབ་པ་འདིར་རིགས་པས་ཅི་ཞིག་བྱ་ཞིང་། གཞན་སྐྱེ་འགོག་པ་ལ་
འཇིག་རྟེན་པའི་ལྟ་བས་གནོད་པའང་ཡིན་ནོ་ཞེ་ན། འདིའི་ལན་ལ། ཞར་
བྱུང་བདེན་གཉིས་ཀྱི་རྣམ་གཞག་དང་། དཀྱུས་མ་འཇིག་རྟེན་གྱིས་མི་གནོད་
པརབསྟན་པའོ། ། དང་པོ་ལ། གང་ཞིག་བསྟན་བཅོས་ཀྱི་དོན་ཕྱིན་ཅི་མ་
ལོག་པར་མ་རྟོགས་ཤིང་། ཐོག་མ་མེད་པའི་འཁོར་བར་དངོས་པོར་མངོན་
པར་ཞེན་པའི་བག་ཆགས་ཡོངས་སུ་སྨིན་པ། དངོས་པོར་མངོན་པར་ཞེན་པའི་
མཛའ་བོ་དང་མ་བྲལ་བར་ཐོས་པ་ན། འཇིག་རྟེན་པའི་གནོད་པའི་བླ་བརྡོལ་
ལ་བརྟེན་པ་འདི་ནི། འཇིག་རྟེན་པའི་འབྱུང་ཚུལ་མང་ཞིང་རྒྱ་ཆེ་བ་མ་བསྟན་
པར་འཇིག་རྟེན་པའི་གནོད་པའི་བླ་བརྡོལ་ལས་ཟློག་པར་མི་ནུས་པས། རེ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 101
ཞིག་བདེན་པ་གཉིས་ཀྱི་རྣམ་པར་གཞག་པ་བཤད་པར་བྱའོ། ། དེ་ལ་བདེན་
གཉིས་ཀྱི་དབྱེ་བ་སྤྱིར་བསྟན་པ་དང་། ངོ་བོ་སོ་སོར་བཤད་པའོ། ། དང་པོ་
ལའང་དངོས་དང་། ཞར་ལ་མཐོང་བ་བརྫུན་པའི་དབྱེ་བ་བསྟན་པའོ། །
དང་པོའི་དབང་དུ་བྱས་ནས། དངོས་ཀུན་ཡང་དག་བརྫུན་པ་མཐོང་བ་
ཡིས། ། དངོས་རྙེད་ངོ་བོ་གཉིས་ནི་འཛིན་པར་འགྱུར། ། ཡང་དག་མཐོང་
ཡུལ་གང་ཡིན་དེ་ཉིད་དེ། །མཐོང་བ་འཁྲུལ་པའི་ཀུན་རྫོབ་བདེན་པར་
གསུངས། ། ཞེས་སྨོས་སོ། ། འདི་ནི། བདེན་པ་གཉིས་ཀྱི་ངོ་བོ་ཕྱིན་ཅི་མ་
ལོག་པ་མཁྱེན་པ་སངས་རྒྱས་བཅོམ་ལྡན་འདས་རྣམས་ཀྱིས་ཕྱི་དང་ནང་གི་
དངོས་པོ་ཀུན་ལ་ངོ་བོ་གཉིས་གཉིས་འཛིན་པར་ཉེ་བར་བསྟན་ཏེ། འདི་ལྟ་སྟེ།
དོན་དམ་པ་དང་། ཀུན་རྫོབ་བོ། ། དེ་ལ་དོན་དམ་པ་ནི་འཕགས་པ་རྣམས་
ཀྱིས་ཡང་དག་པའི་ཡེ་ཤེས་ཀྱི་ཡུལ་དུ་བདག་གི་དངོས་པོ་རྙེད་པ་གང་ཡིན་
པའོ། ། ཀུན་རྫོབ་ནི་སོ་སོ་སྐྱེ་བོ་མ་རིག་པའི་ལིང་ཐོག་གིས་བློ་གྲོས་ཀྱི་མིག་
བསྒྲིབས་པ་རྣམས་ཀྱིས་རྫུན་པ་མཐོང་བ་མ་རིག་པའི་སྟོབས་ཀྱིས་བདག་གི་
དངོས་པོ་རྙེད་པ་གང་ཡིན་པའོ། ། རང་གཞན་དེ་གཉིས་ལས། ཡང་དག་པ་
མཐོང་བའི་ཡུལ་གང་ཡིན་པ་དེ་ནི་ཡོད་པ་དང་། མེད་པ་དང་། རྟག་པ་དང་།
ཆད་པ་དང་། ཤེས་བྱ་དང༌། ཤེས་པ་ལ་སོགས་པ་སྤྲོས་པའི་མཚན་མ་ཐམས་
ཅད་དང་བྲལ་བ་ཐ་སྙད་ཅིའང་གདགས་སུ་མེད་པ། འཕགས་པ་རྣམས་ཀྱིས་
སོ་སོ་རང་རིག་པའི་ཚུལ་གྱིས་རྟོགས་པར་བྱ་བ་ཞིག་སྟེ། དེ་ནི་དེ་ཁོ་ན་ཉིད་
དོན་དམ་པའི་བདེན་པ་ཞེས་ཐ་སྙད་དུ་བྱས་སོ། ། མཐོང་བ་འཁྲུལ་པའི་ཡུལ་
ནི་བརྗོད་པ་དང་། རྣམ་པར་རྟོག་པས་གང་ཟག་དང་། ཆོས་ སུ་ ཐ་སྙད་
བཏགས་ཤིང་རྣམ་པར་བཞག་པའི་ཆོས་གཟུགས་ནས་རྣམ་མཁྱེན་གྱི་བར་ཇི་
སྙེད་པ་སྟེ། དེ་དག་ནི་ཀུན་རྫོབ་ཀྱི་བདེན་པར་ཐུབ་པས་གསུངས་སོ། །



102 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བདེན་པ་གཉིས་པོ་འདི་དག་གཅིག་གམ་ཐ་དད་ཅེ་ན། གཅིག་པའང་མ་ཡིན།
ཐ་དད་པའང་མ་ཡིན་ཏེ། འདི་དག་ཕན་ཚུན་ལྟོས་ནས་རྣམ་པར་འཇོག་པའི་
ཕྱིར་རོ། ། གང་ཞིག་གང་ལ་ལྟོས་པ་དེ་ནི་དེ་དང་གཅིག་པ་ཉིད་མ་ཡིན་ཏེ།
རང་ཉིད་རང་ལ་ལྟོས་པ་ལ་དགོས་པ་མེད་པའི་ཕྱིར་རོ། ། གཞན་ཉིད་ཀྱང་མ་
ཡིན་ཏེ། ལྟོས་པ་པོ་མ་གྲུབ་ན་ལྟོས་ས་ལས་གཞན་ཉིད་ཀྱང་མ་ཡིན་ལ། གྲུབ་
ན་གཞན་ལ་ལྟོས་མི་དགོས་པའི་ཕྱིར་རོ། ། དེའི་ཕྱིར་སློབ་དཔོན་གྱིས། གང་
ལ་བརྟེན་ནས་གང་འབྱུང་བ། ། དེ་ནི་རེ་ཞིག་དེ་ཉིད་མིན། ། དེ་ལས་གཞན་
པའང་མ་ཡིན་ཏེ། ། དེ་ཕྱིར་ཆད་མིན་རྟག་པ་མིན། ། ཅེས་གསུངས་པ་ཡིན་
ནོ། ། བདེན་པ་གཉིས་པོ་འདི་དག་ཇི་ལྟར་ཕན་ཚུན་ལྟོས་ནས་རྣམ་པར་བཞག་
ཅེན། བདེན་པ་ལ་ལྟོས་ནས་བརྫུན་པར་རྣམ་པར་འཇོག་ལ། བརྫུན་པ་ལ་
ལྟོས་ནས་བདེན་པར་རྣམ་པར་འཇོག་པའི་ཕྱིར་རོ། ། བདེན་པ་གཉིས་ཀྱི་རྣམ་
པར་དབྱེ་བ་རྒྱས་པར་ནི་གཞན་དུ་བཤད་པའི་ཕྱིར་འདིར་ཡི་གེར་མ་བཀོད་
གཉིས་པ་མཐོང་བ་འཁྲུལ་པའི་དབྱེ་བ་ལའང་། ཡུལ་དང་ཡུལ་ཅན་གྱི་
དབྱེ་བ་བསྟན་པ། ཡུལ་བརྫུན་པའི་དཔེར་བརྗོད་པ། དེས་ན་དེ་ཉིད་ལ་
འཇིག་རྟེན་པས་མི་གནོད་པར་བསྟན་པའོ། ། དང་པོའི་དབང་དུ་བྱས་ནས།
མཐོང་བ་འཁྲུལ་པའང་རྣམ་པ་གཉིས་འདོད་དེ། ། དབང་པོ་གསལ་དང་
དབང་པོ་སྐྱོན་ལྡན་ནོ། ། སྐྱོན་ལྡན་དབང་ཅན་རྣམས་ཀྱི་ཤེས་པ་ནི། ། དབང་
པོ་ལེགས་གྱུར་ཤེས་ལྟོས་ལོག་པར་འདོད། ། ཅེས་སོགས་སྨོས་ཏེ། མཐོང་བ་
འཁྲུལ་པའང་དབྱེ་ན་རྣམ་པ་གཉིས་ཏེ། དབང་པོ་དྲུག་པོ་ཕྱི་ནང་གི་རྐྱེན་གྱིས་
མ་བསླད་པའི་གསལ་པོ་ལས་བྱུང་བའི་ཤེས་པ་དང་། དབང་པོ་དྲུག་པོ་ཕྱི་ནང་
གི་རྐྱེན་གྱིས་བསླད་པ་སྐྱོན་ལྡན་ལས་བྱུང་བའི་ཤེས་པའོ། ། དེ་ལ་རབ་རིབ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 103
དངམིག་སེར་གྱི་ནད་དང་། དྷ་དྷུ་ར་ཟོས་པ་སོགས་ནི་དབང་པོ་གཟུགས་ཅན་
ལ་གནོད་པའི་རྐྱེན་ནང་ན་ཡོད་པའོ། ། ཏིལ་མར་དང། ཆུ་དང་། མེ་ལོང་
དང་། བྲག་ཕུག་ལ་སོགས་པ་དང་། ཉི་མའི་ཟེར་ལ་སོགས་པ་རྣམས་ནི་དབང་
པོ་ལ་གནོད་པའི་རྐྱེན་ཕྱི་ན་ཉེ་བར་གནས་པ་ཡིན་ཏེ། དེ་དག་གི་དབང་གིས་
ནང་གི་འཁྲུལ་རྒྱུ་མེད་པར་ཡང་གཟུགས་བརྙན་དང་། སྨིག་རྒྱུ་དང་། བྲག་ཅ་
དང་། ཆུ་ཟླ་ལ་སོགས་པའི་སྣང་བ་འབྱུང་ངོ༌། ། དེ་བཞིན་དུ་མིག་འཕྲུལ་
མཁན་ལ་སོགས་པས་སྦྱར་བའི་སྔགས་དང་སྨན་ལ་སོགས་པའང་ཕྱིའི་རྐྱེན་ཡིན་
ནོ། ། ཡིད་ཀྱི་དབང་པོ་ལ་གནོད་པའི་རྐྱེན་ནི་དེ་དག་དང་། ཡང་དག་པ་མ་
ཡིན་པས་བྱས་པའི་གྲུབ་པའི་མཐའ་ལ་སོགས་པ་དང༌། རྗེས་སུ་དཔག་པ་ལྟར་
སྣང་བ་རྣམས་སོ། ། དེ་ལ་ཇི་སྐད་བཤད་པའི་འཁྲུལ་རྒྱུའི་སྐྱོན་དང་ལྡན་པའི་
དབང་པོ་ལས་བྱུང་བ་ཅན་གྱི་ཤེས་པ་རྣམས་ནི་ཕྱི་ནང་གི་གནོད་པའི་སྐྱོན་དང་
བྲལ་བའི་དབང་པོ་ལེགས་པར་གྱུར་པའི་ཤེས་པ་ལ་ལྟོས་ནས་ལོག་པའི་ཤེས་པར་
འདོད་དོ། ། ཇི་ལྟར་འཇིག་རྟེན་པའི་ཤེས་པ་ལ་ཕྱིན་ཅི་ལོག་པ་དང་། ཕྱིན་ཅི་
མ་ལོག་པའི་སྒོ་ནས་རྣམ་པ་གཉིས་ཡིན་པ་དེ་བཞིན་དུ། ཡུལ་ཡང་བདེན་པ་
དང་བརྫུན་པ་གཉིས་ཡིན་ཞེས་བསྟན་པའི་ཕྱིར། གནོད་པ་མེད་པའི་དབང་པོ་
དྲུག་རྣམས་ཀྱིས། ། གཟུང་བ་གང་ཞིག་འཇིག་རྟེན་གྱིས་རྟོགས་དེ། ། འཇིག་
རྟེན་ཉིད་ལས་བདེན་ཡིན་ལྷག་མ་ནི། ། འཇིག་རྟེན་ཉིད་ལས་ལོག་པར་རྣམ་
པར་བཞག ། ཅེས་སྨོས་སོ། ། ཕྱི་ནང་གི་རྐྱེན་གྱིས་གནོད་པ་མེད་པའི་དབང་
པོ་དྲུག་པོ་རྣམས་ཀྱིས་བཟུང་བའི་དོན་གང་ཞིག་འཇིག་རྟེན་གྱིས་རྟོགས་པ་དེ་ནི།
འཇིག་རྟེན་པ་དག་གིས་བདེན་པར་མངོན་པར་ཞེན་པས་ཐ་སྙད་དུ་མི་སླུ་བའི་
ཕྱིར་འཇིག་རྟེན་པ་ཉིད་ལས་བདེན་པར་རྣམ་པར་བཞག་གི། འཕགས་པ་
རྣམས་ལ་ལྟོས་ནས་ནི་མ་ཡིན་ཏེ། དེ་དག་གིས་དངོས་པོ་དེ་དག་གཟུགས་



104 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བརྙན་དང་འདྲ་བར་གཟིགས་པའི་ཕྱིར་རོ། ། དེ་ལས་ལྷག་མ་གཟུགས་བརྙན་
ལ་སོགས་པ་དབང་པོ་བསླད་པ་ལས་བྱུང་བའི་ཤེས་པ་རྣམས་ཀྱིས་བཟུང་བ་གང་
ཡིན་པ་དེ་ནི་འཇིག་རྟེན་ཉིད་ལས་ལོག་པར་རྣམ་པར་བཞག་སྟེ། དེ་དག་ལ་
འཇིག་རྟེན་པ་དག་བདེན་པར་མངོན་པར་ཞེན་པ་མེད་པས། བླང་དོར་གྱི་
ཡུལ་དུ་ཐ་སྙད་བྱེད་པ་མེད་པའི་ཕྱིར་རོ། །
གཉིས་པ་ཡུལ་བརྫུན་པའི་དཔེར་བརྗོད་པའི་དབང་དུ་བྱས་ནས། མི་
ཤེས་གཉིད་ཀྱིས་རབ་བསྐྱོད་མུ་སྟེགས་ཅན། ། རྣམས་ཀྱིས་བདག་ཉིད་ཇི་
བཞིན་བརྟགས་པ་དང་། ། སྒྱུ་མ་སྨིག་རྒྱུ་སོགས་ལ་བརྟགས་པ་གང་། ། དེ་
དག་འཇིག་རྟེན་ལས་ཀྱང་ཡོད་མིན་ཉིད། ། ཅེས་སྨོས་སོ། ། གནས་ལུགས་ལ་
རྨོངས་པའི་མི་ཤེས་པའི་གཉིད་མཐུག་པོས་རབ་ཏུ་བསྐྱོད་ཅིང་བརླབས་པར་
བྱས་པའི་ཕྱི་དང་ནང་གི་མུ་སྟེགས་ཅན་རྣམས་ཀྱིས་རང་གི་གཞུང་ལུགས་དག་ཏུ་
བདག་དང་། གཙོ་བོ་དང་། དབང་ཕྱུག་དང་། རྡུལ་ཕྲན་དང་། ཀུན་གཞི་
ལ་སོགས་བདག་ཉིད་ཇི་ལྟ་བ་བཞིན་བརྟགས་པ་དང་། དབང་པོ་བསླད་པའི་
སྣང་བ་སྒྱུ་མ་དང་སྨིག་རྒྱུ་ལ་སོགས་པ་ལ་ཕྱི་རོལ་ཏུ་ཀུན་བརྟགས་པ་གང་ཡིན་པ་
དེ་དག་ནི་འཇིག་རྟེན་གྱི་ཐ་སྙད་ལས་ཀྱང་ཡོད་པ་མ་ཡིན་ཏེ། འཇིག་རྟེན་པ་
དག་དེ་དག་གི་སྒོ་ནས་ཐ་སྙད་བྱེད་པ་མེད་པའི་ཕྱིར་རོ། ། ཕྱི་ནང་གི་གྲུབ་
མཐའ་སྨྲ་བ་རྣམས་ཀྱིས་རྣམ་པར་བཞག་པ་རྣམས་དོན་དམ་པར་མེད་མོད
ཐ་སྙད་དུ་ཇི་ལྟར་མེད་ཅེ་ན། ཕྱི་ནང་གི་མུ་སྟེགས་ཅན་རྣམས་ནི་ཕུལ་དུ་བྱུང་
བར་འགྲོ་བར་འདོད་པས་ཤིང་གི་ཡལ་ ག་སྔ་མ་བཏང་ནས་ཡལ་ག་ ཕྱི་མ་
བསྙགས་ཏེ་མ་ཟིན་པ་ལྟར། དེ་ཁོ་ན་ཉིད་ལ་འཇུག་པར་འདོད་པས། དངོས་
པོ་འཇིག་རྟེན་གྱི་སྐྱེ་བོ་གནག་རྫིའི་བར་ལ་གྲགས་པའི་སྐྱེ་བ་དང་འཇིག་པ་
སོགས་རྣམས་རྣམ་པར་སྤངས་ཏེ། རྟོག་གེ་ངན་པས་གནས་ལུགས་ཕྱིན་ཅི་ལོག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 105
ཏུ་སྒྲོ་བཏགས་ནས། བདེན་པ་གཉིས་ཀ་ལས་ཉམས་ཏེ་ལྟ་བ་ངན་པའི་གཡང་
སཆེན་པོར་ལྷུང་བ་ཡིན་ནོ། ། དེས་ན་དེ་ཁོ་ན་ཉིད་ལ་འཇིག་རྟེན་པས་མི་
གནོད་པར་བསྟན་པ་ནི། མིག་ནི་རབ་རིབ་ཅན་གྱིས་མཐོང་བ་ཡིས། །རབ་
རིབ་མེད་ཤེས་ལ་གནོད་མིན་ཇི་ལྟར། ། དེ་བཞིན་དྲི་མེད་ཡེ་ཤེས་སྤངས་པའི་
བློས། ། དྲི་མེད་བློ་ལ་གནོད་པ་ཡོད་མ་ཡིན། ། གཞན་ལས་སྐྱེ་བ་དགག་པ་
འདི་ནི་འཇིག་རྟེན་པའི་ཤེས་པ་ལ་ལྟོས་ནས་དགག་པ་སྨྲས་པ་མ་ཡིན་གྱི། འོན་
ཀྱང་འཕགས་པ་རྣམས་ཀྱི་གཟིགས་པ་ལ་ལྟོས་ནས་དགག་པ་སྨྲས་པ་ཡིན་ནོ། །
དེའི་ཕྱིར། ཇི་ལྟར་རབ་རིབ་ཀྱིས་བསླད་པའི་མིག་ཅན་གྱིས་མཐོང་བ་ཡིས།
རབ་རིབ་མེད་པའི་ཤེས་པས་མཐོང་བ་ལ་གནོད་པ་མིན་པ་དེ་བཞིན་དུ། དྲི་མ་
མེད་པ་འཕགས་པའི་ཡེ་ཤེས་སྤངས་པ་འཇིག་རྟེན་པའི་ཐ་སྙད་ལ་འཇུག་པའི་
བློས་གཞན་ལས་སྐྱེ་པ་སོགས་གྲུབ་ཏུ་ཟིན་ཀྱང་། མི་ཤེས་པའི་རབ་རིབ་ཀྱི་དྲི་མ་
མེད་པའི་འཕགས་པའི་བློའི་ཡུལ་སྐྱེ་མེད་སོགས་ལ་གནོད་པ་ཡོད་པ་མ་ཡིན་
ནོ། ། དེའི་ཕྱིར་དེ་ཁོ་ན་ཉིད་རྣམ་པར་དཔྱོད་པའི་སྐབས་སུ་འཇིག་རྟེན་ཚད་
མར་བྱེད་པའི་ཕ་རོལ་པོ་ནི་དམ་པ་དག་གིས་བཞད་གད་དུ་བྱ་བར་འོས་པ་ཡིན་
གཉིས་པ་བདེན་གཉིས་སོ་སོའི་ངོ་བོ་ལ། རེ་ཞིག་ཀུན་རྫོབ་ཀྱི་བདེན་
པའི་རང་བཞིན་བསྟན་པའི་ཕྱིར། གཏི་མུག་རང་བཞིན་སྒྲིབ་ཕྱིར་ཀུན་རྫོབ་
སྟེ། ། དེས་གང་བདེན་པར་མཐོང་བའི་བཅོས་མ་དེ། ། ཀུན་རྫོབ་བདེན་ཅེས་
ཐུབ་པ་དེས་གསུངས་ཏེ། ། བཅོས་མར་གྱུར་པའི་དངོས་ནི་ཀུན་རྫོབ་ཏུའོ། །
འདིས་སེམས་ཅན་རྣམས་ གནས་ལུགས་ལ་རྨོངས་པར་བྱེད་པས་གཏི་མུག་
གོ། ། དེ་ནི་དངོས་པོའི་གནས་ལུགས་གཞན་དུ་སྒྲོ་འདོགས་པར་བྱེད་པས་རང་
བཞིན་མཐོང་བ་ལ་སྒྲིབ་པའི་ཕྱིར་ཀུན་རྫོབ་ཅེས་བྱ་ལ། དེ་ལྟ་བུའི་ཀུན་རྫོབ་



106 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དེས་དངོས་པོ་གང་ཞིག་བདེན་པར་མཐོང་ཞིང་ཞེན་པ་དེ་ནི་གནས་ལུགས་ལ་མ་
ཞུགས་པས་བཅོས་མ་རྟེན་ཅིང་འབྲེལ་བར་འབྱུང་བ་ཡིན་ལ། དེ་ནི་ཀུན་རྫོབ་
ཀྱི་བདེན་པར་བདེན་པ་གཉིས་ཀྱི་རང་བཞིན་ཇི་ལྟ་བ་བཞིན་གཟིགས་པའི་ཐུབ་
པ་དེས་གསུངས་སོ། ། དེ་ལྟར་ན་རེ་ཞིག་ཉོན་མོངས་ཅན་གྱི་མ་རིག་པའི་
དབང་གིས་ཀུན་རྫོབ་ཀྱི་བདེན་པ་རྣམ་པར་བཞག་གོ། ། ཀུན་རྫོབ་ཀྱི་བདེན་པ་
དེའང་འཕགས་པ་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་
ཉོན་མོངས་པ་ཅན་གྱི་མ་རིག་པ་སྤངས་པ་རྣམས་ཀྱིས་བཅོས་མར་གྱུར་པའི་
དངོས་པོ་གཟུགས་བརྙན་དང་འདྲ་བར་གཟིགས་པའི་ཕྱིར་ཀུན་རྫོབ་ཙམ་དུ་
རྣམ་པར་བཞག་གི། བདེན་པར་ནི་མ་ཡིན་ཏེ་བདེན་པར་མངོན་པར་རློམ་པ་
མེད་པའི་ཕྱིར་རོ། ། བཤད་མ་ཐག་པའི་ཀུན་རྫོབ་ཙམ་དེའང་། ཉོན་མོངས་
པ་ཅན་མ་ཡིན་པའི་མ་རིག་པ་ཙམ་ཀུན་ཏུ་སྤྱོད་པའི་ཕྱིར་སྣང་བ་དང་བཅས་
པའི་སྤྱོད་ཡུལ་ཅན་གྱི་འཕགས་པ་རྣམས་ལ་རྗེས་ཐོབ་ཀྱི་གནས་སྐབས་སུ་སྣང་གི།
མཉམབཞག་གི་གནས་སྐབས་སུ་ནི་མ་ཡིན་ཏེ་སྤྲོས་པ་ཐམས་ཅད་ཉེ་བར་ཞི་
བའི་ཕྱིར་རོ། ། སྣང་བ་མེད་པའི་སྤྱོད་ཡུལ་ཅན་གྱིས་སངས་རྒྱས་བཅོམ་ལྡན་
འདས་རྣམས་ལ་ནི་ཐམས་ཅད་དུ་སྣང་བ་མ་ཡིན་ཏེ། ཆོས་ཐམས་ཅད་རྣམ་པ་
ཐམས་ཅད་དུ་སྤྲོས་པའི་མཚན་མ་ཉེ་བར་ཞི་བའི་ཆོས་ཀྱི་དབྱིངས་ཀྱི་ངོ་བོར་
མངོན་པར་རྫོགས་པར་བྱང་ཆུབ་པའི་ཕྱིར། སེམས་དང་སེམས་ལས་བྱུང་བའི་
རྒྱུ་བ་གཏན་ལོག་པར་འདོད་པ་ཡིན་ནོ། ། འདི་ཇི་ལྟར་ཤེས་པར་བྱ་ཞེ་ན། དེ་
ལ་མ་རིག་པ་ནི་གཉིས་ཏེ། ཉོན་མོངས་པ་ཅན་དང་། ཉོན་མོངས་པ་ཅན་མ་
ཡིན་པའོ། ། དང་པོ་ནི་བདག་དང་བདག་གི་བར་མངོན་པར་ཞེན་པའི་སྒོ་ནས་
འཁོར་བའི་རྒྱུར་གྱུར་པའོ། ། གཉིས་པ་ནི་གཟུགས་སོགས་ཆོས་སུ་མངོན་པར་
ཞེན་པའི་སྒོ་ནས་ཡུལ་དང་ཡུལ་ཅན་དུ་སྣང་བ་སྐྱེད་པའོ། །



དབུ་མ་ལ་འཇུག་པའི་རྣམ་བཤད་གསལ་བའི སྒྲོན་མ་བཞུགས། 107
དང་པོ་ནི་གང་ཟག་གི་བདག་མེད་པ་གོམས་པས་སྤོང་ངོ༌། །ཕྱི་མ་ནི་
ཆོས་སུ་བདག་མེད་པ་གོམས་པས་སྤོང་ངོ་། ། སངས་རྒྱས་བཅོམ་ལྡན་འདས་
རྣམས་ནི་བདག་མེད་པ་གཉིས་གོམས་པ་མཐར་ཕྱིན་པའི་ཕྱིར་མ་རིག་པ་རྣམ་པ་
གཉིས་ཀ་ལྡོག་ལ། དེའི་ཕྱིར་གང་ཟག་དང་ཆོས་ཀྱི་མཚན་མ་ཅིའང་སྣང་བ་
མེད་པ་ཡིན་ནོ། ། གལ་ཏེ་དེ་བཞིན་གཤེགས་པ་རྣམས་ལའང་གཟུགས་སོགས་
ཡུལགྱི་སྣང་བ་མངའ་ན་འཁྲུལ་པ་མ་སྤངས་པར་འགྱུར་ཏེ་ཡུལ་བརྫུན་པ་སྣང་
བའི་ཕྱིར་རྨི་ལམ་ལ་སོགས་པའི་ཤེས་པ་བཞིན་ནོ། ། ཅི་སྟེ་སྣང་ཡང་བདེན་
པར་ཞེན་པ་མེད་པའི་ཕྱིར་འཁྲུལ་པར་མི་འགྱུར་རོ་ཞེ་ན། རབ་རིབ་ཅན་གྱིས་
ནམ་མཁར་སྐྲ་ཤད་དང་ཟླ་གཉིས་ལ་སོགས་པ་མཐོང་བ་ན། འདི་དག་ནི་ཡང་
དག་པའི་སྐྲ་ཤད་དང་ཟླ་གཉིས་ལ་སོགས་པ་ཡིན་ནོ་སྙམ་དུ་མངོན་པར་ཞེན་པ་
མེད་པའི་ཕྱིར་མ་འཁྲུལ་པ་ཉིད་དུ་ཐལ་བར་འགྱུར་རོ། ། ཅི་སྟེ་གཟུགས་སོགས་
མ་དག་པའི་སྣང་བ་ནི་མ་རིག་པའི་རྒྱུ་ཅན་ཡིན་པའི་ཕྱིར་དེ་བཞིན་གཤེགས་པ་
རྣམས་ལ་མི་སྣང་གི། གསེར་གྱི་ས་གཞི་དང་རིན་པོ་ཆེའི་གཞལ་མེད་ཁང་ལ་
སོགས་པ་དག་པ་ཡེ་ཤེས་ཀྱི་སྣང་བ་ཡིན་པའི་ཕྱིར་དེ་ཡོད་པས་འཁྲུལ་པ་མངའ་
བར་མི་འགྱུར་རོ་ཞེ་ན། དག་པའི་སྣང་བ་དེ་དག་ཡང་དག་པར་གྲུབ་པ་མ་ཡིན་
ཏེ། སྨོན་ལམ་དང་ཞིང་སྦྱོང་བ་ལ་སོགས་པའི་དགེ་བའི་རྩ་བ་ལས་བྱུང་བས་
རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར་རོ། ། གལ་ཏེ་དེ་དག་རྒྱུ་དང་
རྐྱེན་ལས་མ་བྱུང་བར་ངོ་བོ་ཉིད་ཀྱིས་གྲུབ་པ་ཡིན་ན། ཕྱི་རོལ་པ་གང་དག ཁ་
བ་རྒྱ་སྤོས་མེ་ཏོག་དང་། ། བ་ཞོ་བ་མོ་མུ་ཏིག་མདོག ། གདུགས་བཀན་
བཟུང་བའི་དབྱིབས་འདྲ་བ། ། ཐར་པ་ཡིན་པར་རྒྱལ་བས་བཤད། ། ཅེས་
འཇིག་རྟེན་གསུམ་བརྒལ་བ་ན་གདུགས་དཀར་པོ་གྱེན་ལ་བསླངས་པ་འདྲ་བའི་
ཐར་པ་འདོད་པ་དང་མཚུངས་པས། བསྟན་པ་འདི་ལས་ཕྱི་རོལ་ཏུ་གྱུར་པ་



108 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ། ་
ཡིན་པར་ཤེས་པར་བྱའོ། །ཅི་སྟེ་དག་པའི་སྣང་བ་དེ་དག་རྟེན་འབྲེལ་ཡིན་
པའི་ཕྱིར་ཡང་དག་པར་མ་གྲུབ་པ་ཡིན་ན། དེའི་ཕྱིར་དེ་བཞིན་གཤེགས་པ་
རྣམས་ཀྱིས་འཁྲུལ་པ་མ་སྤངས་པའི་ཐལ་བ་སོ་ན་གནས་པ་ཡིན་ཏེ། ཡུལ་
བརྫུན་པ་སྣང་བའི་ཡུལ་ཅན་མ་འཁྲུལ་པ་འགལ་བའི་ཕྱིར་རོ། ། གལ་ཏེ་ཐུབ་
པ་རྣམས་ལ་སེམས་དང་སེམས་ལས་བྱུང་བ་ཐམས་ཅད་མི་མངའ་ན། ཇི་ལྟ་བ་
དང་། ཇི་སྙེད་པ་མཁྱེན་པའི་ཡེ་ཤེས་མེད་པའི་ཕྱིར་ཆོས་ཀྱི་འཁོར་ལོ་བསྐོར་བ་
ལ་སོགས་པའི་ཕྲིན་ལས་འཇུག་ པ་མེད་པར་འགྱུར་རོ་ཞེ་ན། དེ་བཞིན་
གཤེགས་པས་ཆོས་ཀྱི་འཁོར་ལོ་བསྐོར་བ་ནི་རྣམ་པར་རྟོག་པའམ་རྣམ་པར་མི་
རྟོག་པའི་བློའི་གཡོ་བ་སྔོན་དུ་གཏོང་བ་ལ་ལྟོས་པ་མ་ཡིན་ཏེ། སྔོན་གྱི་སྨོན་ལམ་
དང་། གདུལ་བྱའི་བསོད་ནམས་ཀྱི་དབང་ལས་འབད་པ་མེད་པར་འབྱུང་བའི་
ཕྱིར་ཏེ། ལྷའི་རྔ་བོ་ཆེ་ལས་ཆོས་ཀྱི་སྒྲ་འབྱུང་བ་དང་། དག་པའི་ཞིང་འགའ་
ཞིག་ན་དེ་བཞིན་གཤེགས་པས་སྔོན་གྱི་སྨོན་ལམ་གྱི་དབང་གིས་རྩི་ཤིང་ནགས་
ཚལལ་སོགས་པ་སེམས་མེད་པ་དག་ལས་ཀྱང་སྟོང་པ་ཉིད་དང་། མཚན་མ་
མེད་པ་དང་། སྨོན་པ་མེད་པ་ལ་སོགས་པ་ཆོས་ཀྱི་སྒྲ་འབྱུང་བ་བཞིན་ནོ། །
ཕྱོགས་འདི་ནི་རྒྱས་པར་འོག་ཏུ་གཞུང་ནས་འཆད་པར་འགྱུར་བའི་ཕྱིར་མ་སྤྲོས་
སོ། ། ད་ནི་དོན་དམ་པའི་བདེན་པ་བསྟན་པར་འདོད་པས། དེའང་བརྗོད་
དུམེད་ཅིང་ཤེས་པའི་ཡུལ་མ་ཡིན་པས་དངོས་སུ་བསྟན་པར་མི་ནུས་པའི་ཕྱིར་
ཉན་པ་པོ་རྣམས་ཀྱིས་རང་གི་ཉམས་སུ་མྱོང་བའི་དཔེའི་སྒོ་ནས་གསལ་བར་བྱ་
བའི་ཕྱིར་བཤད་པ། རབ་རིབ་མཐུ་ཡིས་སྐྲ་ཤད་ལ་སོགས་པའི། ། ངོ་བོ་ལོག་
པ་གང་ཞིག་རྣམ་བརྟགས་པ། ། དེ་ཉིད་བདག་ཉིད་གང་དུ་མིག་དག་པས། །
མཐོང་སྟེ་དེ་ཉིད་དེ་བཞིན་འདིར་ཤེས་གྱིས། ། རབ་རིབ་ཅན་གྱིས་རབ་རིབ་ཀྱི་
མཐུས་རང་གི་ལག་ན་ཐོགས་པའི་བསེ་རུ་ལ་སོགས་པའི་སྣོད་ཀྱི་ནང་དུ་སྐྲ་ཤད་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 109
ལ་སོགས་པའི་ངོ་བོ་ལོག་པ་གང་ཞིག་ཡོད་པར་རྣམ་པར་བརྟགས་ནས་དེ་བསལ་
བར་འདོད་པས་སྣོད་དེ་འགྲེ་ལྡོག་བྱེད་པར་ཚེགས་ཐོབ་པར་རིག་སྟེ། འདི་ཅི་
ཞིག་བྱེད་སྙམ་ནས་རབ་རིབ་མེད་པས་དེའི་གམ་དུ་ཕྱིན་ནས་སྐྲ་ཤད་ཀྱི་ཡུལ་
དེར་མིག་གཏད་ཀྱང་སྐྲ་ཤད་མ་དམིགས་ཤིང་། དེའི་རྟེན་ཅན་དངོས་པོ་དང་
དངོས་པོ་མེད་པ་ལ་སོགས་པ་མཚན་མ་གང་དུའང་སྐྲ་ཤད་ཀྱི་ཡུལ་ལ་རྣམ་པར་
རྟོག་པར་མི་བྱེད་དོ། ། ཡང་རབ་རིབ་མེད་པས་རབ་རིབ་ཅན་གྱིས་སྐྲ་ཤད་ལ་
མངོན་པར་ཞེན་པའི་རྣམ་པར་རྟོག་པ་བསལ་བར་འདོད་པས། དེའི་ངོར་བྱས་
ནས་སྐྲ་ཤད་ཡོད་པ་མ་ཡིན་ནོ་ཞེས་དགག་པ་སྨྲས་ཀྱང་སྨྲ་བ་པོ་ལ་སྐུར་བ་
འདེབས་པའི་ཉེས་པ་ཡོད་པ་མ་ཡིན་ནོ། ། སྐྲ་ཤད་ལ་སོགས་པ་དེ་ཉིད་ཀྱི་
བདག་ཉིད་དམ་རང་བཞིན་ནི་བསེ་རུ་ལ་སོགས་པའི་སྣོད་གང་དུ་མིག་དག་པས་
མཐོང་བ་ཁོ་ན་ཡིན་གྱི། རབ་རིབ་ཅན་གྱི་མཐོང་བ་ནི་མ་ཡིན་ནོ། ། དེ་བཞིན་
དུ་བདེན་པ་གཉིས་ཀྱི་རང་བཞིན་དཔྱོད་པའི་སྐབས་འདིར་ཡང་། མ་རིག་
པའི་རབ་རིབ་ཀྱིས་བསླད་པའི་བྱིས་པ་རྣམས་ཀྱིས་ཕུང་པོ་དང་། ཁམས་དང་
སྐྱེ་མཆེད་ཀྱི་ངོ་བོ་མཐོང་བ་གང་ཡིན་པ་དེ་ནི་ཀུན་རྫོབ་ཡིན་ལ། མ་རིག་པའི་
རབ་རིབ་དང་བྲལ་བའི་སངས་རྒྱས་བཅོམ་འདས་རྣམས་ཀྱིས། མིག་དག་པས་
སྐྲ་ཤད་མི་མཐོང་བའི་ཚུལ་དུ། ཕུང་པོ་ལ་སོགས་པ་མ་དམིགས་པ་གང་ཡིན་པ་
དེ་ནི་དོན་དམ་པའི་བདེན་པར་ཤེས་པར་བྱའོ། ། གལ་ཏེ་རྣམ་པ་དེ་ལྟ་བུའི་
རངབཞིན་ནི་མཐོང་བ་མེད་པ་ཉིད་མ་ཡིན་ནམ། ཇི་ལྟར་ན་དེ་སངས་རྒྱས་
རྣམས་ཀྱིས་གཟིགས་ཞེ་ན། བདེན་མོད་ཀྱི། འོན་ཀྱང་དེ་ནི་ཅིའང་མ་
གཟིགས་པའི་ཚུལ་གྱིས་དེ་དག་གིས་གཟིགས་སོ་ཞེས་བརྗོད་དེ། ཇི་སྐད་དུ་།
འཕགས་པ་བདེན་པ་གཉིས་ལ་འཇུག་པ་ལས། ལྷའི་བུ་གལ་ཏེ་དོན་དམ་པར་
ན་དོན་དམ་པའི་བདེན་པ་ལུས་དང་ངག་དང་ཡིད་ཀྱི་ཡུལ་གྱི་རང་བཞིན་དུ་



110 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འགྱུར་ན་ནི་དེ་དོན་དམ་པའི་བདེན་པ་ཞེས་བྱ་བའི་གྲངས་སུ་མི་འགྲོ་སྟེ། ཀུན་
རྫོབ་ཀྱི་བདེན་པ་ཉིད་དུ་འགྱུར་རོ། ། འོན་ཀྱང་ལྷའི་བུ་དོན་དམ་པར་ན་དོན་
དམ་པའི་བདེན་པ་ནི་ཐ་སྙད་ཐམས་ཅད་ལས་འདས་པ། བྱེ་བྲག་མེད་པར་མ་
སྐྱེས་པ། མ་འགགས་པ། སྨྲ་བར་བྱ་བ་དང་། སྨྲ་བ་དང་། ཤེས་པར་བྱས་
པ་དང་། ཤེས་པ་དང་བྲལ་བའོ། ། ལྷའི་བུ་དོན་དམ་པའི་བདེན་པ་ནི་རྣམ་པ་
ཐམས་ཅད་ཀྱི་མཆོག་དང་ལྡན་པ། རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་
ཤེས་ཀྱི་ཡུལ་གྱི་བར་ལས་འདས་པ་ཡིན་ཏེ། ཇི་ལྟར་དོན་དམ་པའི་བདེན་པའོ་
ཞེས་བརྗོད་པ་ལྟར་ནི་མ་ཡིན་ནོ། ། ཆོས་ཐམས་ཅད་ནི་བརྫུན་པའོ། ། གླུ་
བའི་ཆོས་སོ། ། ལྷའི་བུ་དོན་དམ་པའི་བདེན་པ་ནི་བསྟན་པར་མི་ནུས་སོ། །
དེ་ཅིའི་ཕྱིར་ཞེ་ན། གང་གིས་སྟོན་པ་དང་། ཅི་སྟོན་པ་དང་། གང་ལ་སྟོན་
པའི་ཆོས་དེ་ཐམས་ཅད་ནི་དོན་དམ་པར་རབ་ཏུ་མ་སྐྱེས་པའོ། ། རབ་ཏུ་མ་
སྐྱེས་པའི་ཆོས་རྣམས་ཀྱིས་རབ་ཏུ་མ་སྐྱེས་པའི་ཆོས་རྣམས་བཤད་པར་མི་ནུས་
སོ། ། ཞེས་གསུངས་པ་ཡིན་ནོ། ། དེ་ལྟར་ཞར་ལ་འོངས་པ་བརྗོད་ནས།
དཀྱུས་མ་འཇིག་རྟེན་གྱིས་གནོད་པ་མེད་པར་བསྟན་པ་ལ། གཞན་སྐྱེ་འཇིག་
རྟེན་ལ་གྲུབ་ཀྱང་མི་གནོད་པ་དང་། གཞན་སྐྱེ་འཇིག་རྟེན་ལའང་མ་གྲུབ་པར་
བསྟན་པ་དང་། རྟེན་འབྲེལ་རྟག་ཆད་མེད་པར་གྲུབ་པའི་ཡོན་ཏན་བསྟན་
པའོ། ། དང་པོ་ལ་ཧ་ཅང་ཐལ་བ་བརྗོད་པ་ནི། གལ་ཏེ་འཇིག་རྟེན་ཚད་མ་
ཡིན་ན་ནི། ། འཇིག་རྟེན་དེ་ཉིད་མཐོང་བས་འཕགས་གཞན་གྱིས། ། ཅི་
དགོས་འཕགས་པའི་ལམ་གྱིས་ཅི་ཞིག་བྱ། ། བླུན་པོ་ཚད་མར་རིག་པའང་མ་
ཡིན་ནོ། ། གལ་ཏེ་དེ་ཁོ་ན་ཉིད་དཔྱོད་པའི་སྐབས་སུ་འཇིག་རྟེན་ཚད་མ་ཡིན་
ན། འཇིག་རྟེན་པ་ཉིད་ཀྱིས་དེ་ཉིད་མཐོང་བས། དེ་ཁོ་ན་ཉིད་སྟོན་པ་ལ་
འཕགས་པ་གཞན་བསྟེན་ཅི་ཞིག་དགོས་ཏེ། དེ་ཁོ་ན་ཉིད་ཀྱི་ཚུལ་ལ་འཇིག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _111
རྟེན་རང་ཉིད་མཁས་པའི་ཕྱིར་རོ། ། ཅི་སྟེ་དེ་ཁོ་ན་ཉིད་ལམཁས་སུ་ཟིན་ཀྱང་།
དེ་མངོན་དུ་བྱེད་པ་ལ་འཕགས་པའི་ལམ་ལ་བསྟེན་དགོས་ཤིང་། འཕགས་
པའི་ལམ་གྱི་ཐབས་ཚུལ་ཁྲིམས་དང་ཐོས་པ་ལ་སོགས་པ་སྟོན་པར་བྱེད་པའི་
འཕགས་པ་ གཞན་ལ་བསྟེན་པར་བྱ་དགོས་ སོ་ཞེ་ན། དེའང་མ་ཡིན་ཏེ།
འཇིག་རྟེན་རང་ཉིད་ཀྱི་མིག་ལ་སོགས་པའི་དབང་པོ་རྣམས་ཀྱིས་དེ་ཁོ་ན་ཉིད་
མཐོང་བའི་ཕྱིར་རོ། ། དེ་ཁོ་ན་ཉིད་མངོན་དུ་བྱ་བའི་ཕྱིར་འཕགས་པའི་ལམ་
གྱི་ཐབས་ཚུལ་ཁྲིམས་དང་ཐོས་པ་ལ་སོགས་པ་ལ་འབད་པས་ཅི་ཞིག་བྱ་སྟེ་དོན་
མེད་དོ། ། དེ་བས་ན་དེ་ཁོ་ན་ཉིད་ལ་བླུན་པོ་འཇིག་རྟེན་པ་ཚད་མར་རིགས་པ་
མ་ཡིན་པས་འཇིག་རྟེན་གྱིས་གཞན་སྐྱེ་གྲུབ་ཀྱང་གནོད་པ་མེད་དོ། ། རྣམ་ཀུན་
འཇིག་རྟེན་ཚད་མིན་དེ་ཡི་ཕྱིར། ། དེ་ཉིད་སྐབས་སུ་འཇིག་རྟེན་གནོད་པ་
མེད། ། ཇི་སྐད་བཤད་པའི་ཚུལ་དེ་ཉིད་ཀྱིས་ན། དེ་ཁོ་ན་ཉིད་ལ་དཔྱོད་པའི་
སྐབས་སུ་རྣམ་པ་ཀུན་ཏུ་འཇིག་རྟེན་ཚད་མ་མ་ཡིན་པ་དེའི་ཕྱིར་འཇིག་རྟེན་
གྱིས་གནོད་པར་མེད་དོ། ། འཇིག་རྟེན་གྱིས་གནོད་པའི་ཡུལ་བསྟན་པ་ནི། །
འོ་ན་ཇི་ལྟར་འཇིག་རྟེན་གྱིས་གནོད་པར་འགྱུར་ཞེ་ན། འཇིག་རྟེན་དོན་ནི་
འཇིག་རྟེན་གྲགས་ ཉིད་ཀྱིས། ། གལ་ཏེ་ སེལ་ན་འཇིག་རྟེན་ གྱིས་ གནོད་
འགྱུར། ། དཔེར་ན། ཁ་ཅིག་གིས་ངའི་རྫས་ཕྲོགས་སོ་ཞེས་སྨྲས་པ་ན། ཅིག་
ཤོས་ཀྱིས་རྫས་ཅི་ཞིག་ཡིན། དེས་སྨྲས་པ། བུམ་པའོ། ། བུམ་པ་ནི་རྫས་མ་
ཡིན་ཏེ་གཞལ་བྱ་ཡིན་པའི་ཕྱིར། རྨི་ལམ་གྱི་བུམ་པ་བཞིན། ཅེས་སུན་འབྱིན་
པ་ལྟ་བུ། འཇིག་རྟེན་གྲགས་པའི་དོན་འཇིག་རྟེན་ན་གྲགས་པ་ཉིད་ཀྱིས་སེལ་
ན་འཇིག་རྟེན་གྱིས་གནོད་པར་འགྱུར་གྱི། གང་གི་ཚེ་འཕགས་པའི་གཟིགས་པ་
ལ་གནས་ནས། མཁས་པ་ཚད་མར་བྱེད་པ་དེའི་ཚེ་ནི་འཇིག་རྟེན་གྱིས་གནོད་
པ་མ་ཡིན་ནོ། །



112
.དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཉིས་པ་གཞན་སྐྱེ་འཇིག་རྟེན་ལའང་མ་གྲུབ་པར་བསྟན་པ་ནི། གང་
ཕྱིར་འཇིག་རྟེན་ས་བོན་ཙམ་བཏབ་ནས། ། བདག་གིས་བུ་འདི་བསྐྱེད་ཅེས་སྨྲ་
བྱེད་ཅིང་། ། ཤིང་ཡང་བཙུགས་སོ་སྙམ་དུ་སེམས་དེས་ན། ། གཞན་ལས་སྐྱེ་
བ་འཇིག་རྟེན་ལས་ཀྱང་མེད། ། དངོས་པོ་རྣམས་གཞན་ལས་སྐྱེ་བ་དེ་ཁོ་ན་
ཉིད་དུ་གྲུབ་པ་ལྟ་ཞོག འཇིག་རྟེན་ལས་ཀྱང་གྲུབ་པ་མེད་དེ། གང་གི་ཕྱིར་
འཇིག་རྟེན་པ་དག་མའི་མངལ་དུ་བུའི་ས་བོན་མི་གཙང་བ་བླུགས་ནས། ཕྱིས་
ཀྱི་ཁྱེའུ་ལ་དམིགས་ནས་བདག་གིས་བུ་འདི་བསྐྱེད་ཅེས་སྨྲ་བར་བྱེད་ཅིང་།
ཤིང་གི་ ས་ བོན་ཙམ་བཏབ་ནས། ཕྱིས་ཀྱི་ཤིང་ལྗོན་པ་ ལ་ དམིགས་ནས་
འདིའང་བདག་གིས་བཙུགས་སོ་སྙམ་དུ་སེམས་པར་བྱེད་པའི་ཕྱིར་རོ། ། རྒྱུ་
འབྲས་གཞན་དུ་གྲུབ་ན། ས་བོན་ཙམ་བཏབ་ནས་དེ་དག་གི་འབྲས་བུ་ལ་འདི་
དག་བདག་གིས་བསྐྱེད་དོ་ཞེས་ཇི་ལྟར་ཐ་སྙད་འདོགས་པར་བྱེད། དེའི་ཕྱིར་
རྒྱུ་འབྲས་དོན་གཞན་དུ་འཇིག་རྟེན་པ་དག་ཐ་སྙད་བྱེད་པ་མེད་དོ། ། གསུམ་
པ་རྟེན་འབྲེལ་རྟག་ཆད་མེད་པར་གྲུབ་པའི་ཡོན་ཏན་བསྟན་པ་ནི། གང་ཕྱིར་
མྱུ་གུ་ས་བོན་ལས་གཞན་མིན། ། དེ་ཕྱིར་སྨྱུག་ཚེ་ས་བོན་ཞིག་པ་མེད། ། གང་
ཕྱིར་གཅིག་ཉིད་ཡོད་མིན་དེ་ཕྱིར་ཡང་། ། མྱུག་ཚེ་ས་བོན་ཡོད་ཅེས་བརྗོད་མི་
བྱ། ། གལ་ཏེ་མྱུ་གུ་ས་བོན་ལས་གཞན་ཡིན་ན་ནི། མྱུ་གུ་སྐྱེས་པའི་ཚེ་ས་བོན་
རྒྱུན་ཆད་པར་འགྱུར་ཏེ། གང་གི་ཕྱིར་བ་མེན་ཡོད་པས་བ་ལང་ཤིའང་རྒྱུན་མ་
ཆད་པར་མི་འགྱུར་བ་བཞིན་ནོ། ། ཁོ་བོ་ཅག་གི་ལྟར་ན་མྱུ་གུ་སྐྱེས་པའི་ཚེ་ས་
བོན་ཞིག་ཅིང་རྒྱུན་ཆད་པ་མེད་དེ། གང་གི་ཕྱིར་མྱུ་གུ་ས་བོན་ལས་གཞན་མ་
ཡིན་པ་དེའི་ཕྱིར་རོ། ། དེས་ནི་ཆད་པ་རྣམ་པར་སྤངས་པ་ཡིན་ནོ། ། མྱུ་གུའི་
ཚེ་ས་བོན་རྟག་པར་ཡོད་ཅེས་ཀྱང་བརྗོད་པར་མི་བྱ་སྟེ། གང་གི་ཕྱིར་མྱུ་གུ་ས་
བོན་དང་གཅིག་པ་ཉིད་དུ་ཡོད་པ་མིན་པ་དེའི་ཕྱིར་རོ། ། དེས་ནི་རྟག་པ་རྣམ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 113
པར་སྤངས་པ་ཡིན་ནོ། ། དེའི་ཕྱིར་མདོ་ལས། ས་བོན་ཡོད་ན་མྱུ་གུ་ཇི་བཞིན་
དེ། ། ས་བོན་གང་ཡིན་སྨྱུ་གུ་དེ་ཉིད་མིན། ། དེ་ལས་གཞན་མིན་དེ་ཡང་མ་
ཡིན་ཏེ། ། དེ་ལྟར་རྟག་མིན་ཆད་མིན་ཆོས་ཉིད་དོ། ། ཞེས་གང་གསུངས་པ་
ཡིནནོ། ། འདིར་དོན་ནི་འདི་ཡིན་ཏེ། ས་བོན་དང་མྱུ་གུ་དག་ལ་རང་བཞིན་
ཅུང་ཟད་ཡོད་ན་རྣམ་པ་གཞན་མེད་པའི་ཕྱིར་རོ། ། གཅིག་གམ་གཞན་ཉིད་དུ་
འགྱུར་དགོས་ན། གང་གི་ཚེ་ས་བོན་དང་མྱུ་གུ་གཉིས་ཀའང་བློས་བཏགས་པ་
ཙམ་དུ་ཟད་ཀྱི། རང་བཞིན་ཅུང་ཟད་ཀྱང་ཡོད་པ་མ་ཡིན་པ་དེའི་ཚེ་རྨི་ལམ་གྱི་
ས་བོན་དང་མྱུ་གུ་ལྟར་དུས་གཅིག་ཉིད་དམ་གཞན་དུ་ག་ལ་འགྱུར་ཞེས་བྱ་བ་
འདི་ཡིན་ནོ། ། དེ་བས་ན་དངོས་པོ་འགའ་ཡང་རང་གི་མཚན་ཉིད་སྐྱེ་བ་མེད་
དོ་ཞེས་བྱ་བ་འདི་གདོན་མི་ཟ་བར་ཁས་བླང་དགོས་ཏེ། དེ་ལྟ་མ་ཡིན་པར།
གལ་ཏེ་རང་གི་མཚན་ཉིད་བརྟེན་འབྱུང་ན། ། དེ་ལ་སྐུར་བས་དངོས་པོ་འཇིག་
པའི་ཕྱིར། ། སྟོང་ཉིད་དངོས་པོ་འཇིག་པའི་རྒྱུར་འགྱུར་ན། ། དེ་ནི་རིགས་
མིན་དེ་ཕྱིར་དངོས་ཡོད་མིན། ། གལ་ཏེ་གཟུགས་དང་ཚོར་བ་ལ་སོགས་རྣམས་
བློས་བཏགས་པ་ཙམ་མ་ཡིན་པར་རང་གི་མཚན་ཉིད་ཀྱིས་རྒྱུ་དང་རྐྱེན་ལ་བརྟེན་
ནས་འབྱུང་ན། གང་གི་ཚེ་རྣལ་འབྱོར་པ་རྣམས་ཀྱིས་ཆོས་ཐམས་ཅད་སྐྱེ་བ་
མེད་པར་སྟོང་པ་ཉིད་དུ་མཐོང་བ་དེའི་ཚེ་དངོས་པོ་རྣམས་ཀྱི་རང་གི་མཚན་
ཉིད་ཀྱིས་སྐྱེ་བ་དེ་ལ་སྐུར་བ་བཏབ་པས། ཇི་ལྟར་ཐོ་བ་ལ་སོགས་པས་བུམ་པ་
འཇིག་པར་བྱེད་པར་ལྟར་སྟོང་པ་ཉིད་ཀྱིས་དངོས་པོ་འཇིག་པར་བྱེད་པའི་ཕྱིར།
སྟོང་ཉིད་དངོས་པོ་འཇིག་པའི་རྒྱུར་འགྱུར་ན། དེ་ནི་རིགས་པ་མ་ཡིན་ཏེ།
འཕགས་པ་དཀོན་མཆོག་བརྩེགས་པ་ལས། འོད་སྲུངས་གཞན་ཡང་དབུ་མའི་
ལམ་ཆོས་རྣམས་ལ་སོ་སོར་རྟོག་པ་ནི། གང་སྟོང་པ་ཉིད་ཀྱིས་ཆོས་རྣམས་སྟོང་
པར་མི་བྱེད་དེ། ཆོས་རྣམས་ཉིད་སྟོང་པ་ཉིད་དང་། གང་མཚན་མ་མེད་པས་



114
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཆོས་རྣམས་མཚན་མ་མེད་པར་མི་བྱེད་དེ། ཆོས་རྣམས་ཉིད་མཚན་མ་མེད་པ་
དང༌། གང་སྨོན་པ་མེད་པས་ཆོས་རྣམས་ཉིད་སྨོན་པ་མེད་པར་མི་བྱེད་དེ།
ཆོསརྣམས་ཉིད་སྨོན་པ་མེད་པ་དང་། ཞེས་སོགས་རྒྱ་ཆེར་གསུངས་པའི་ཕྱིར་
རོ། ། དེའི་ཕྱིར་དངོས་པོ་རྣམས་རང་གི་མཚན་ཉིད་ཀྱིས་སྐྱེ་བ་ཡོད་པ་མ་ཡིན་
ནོ། ། གལ་ཏེ་དོན་དམ་པར་ཆོས་རྣམས་སྐྱེ་བ་མེད་པ་ཡིན་མོད། ཀུན་རྫོབ་ཏུ་
གཞན་ལས་སྐྱེ་བར་འགྱུར་ཏེ། དེ་ལྟ་མ་ཡིན་ན་ཀུན་རྫོབ་ཏུའང་སྐྱེ་བ་མེད་པའི་
ཕྱིར་བདེན་པ་གཉིས་སུ་མི་འགྱུར་རོ་ཞེ་ན། དོན་དམ་པར་བདེན་པ་གཉིས་
མེད་མོད། འོན་ཀྱང་ཐ་སྙད་དུ་ཀུན་རྫོབ་ཀྱི་བདེན་པའང་དོན་དམ་པ་རྟོགས་
པའི་ཐབས་སུ་དེ་ཉིད་དང་། གཞན་ལས་སྐྱེ་བར་རྣམ་པར་མ་དཔྱད་པར་
འཇིག་རྟེན་གྱི་ལུགས་ལ་བརྟེན་ནས་ཁས་ལེན་པར་བྱེད་དེ། འདི་ལྟར། གང་
ཕྱིར་དངོས་པོ་འདི་དག་རྣམ་དཔྱད་ན། ། དེ་བཞིན་ཉིད་ཀྱི་དངོས་ལས་ཚུ་རོལ་
ཏུ། གནས་རྙེད་མ་ཡིན་དེ་ཕྱིར་འཇིག་རྟེན་གྱི། ། ཐ་སྙད་བདེན་ལ་རྣམ་པར་
དཔྱད་མི་བྱ། ། གང་གི་ཕྱིར་གཟུགས་དང་ཚོར་བ་ལ་སོགས་པའི་དངོས་པོ་འདི་
དག་ཅི་བདག་ལས་སྐྱེ་བ་ཞིག་གམ། འོན་ཏེ་གཞན་ལས་སྐྱེ་ཞེས་རྣམ་པར་
དཔྱད་ན་དོན་དམ་པར་དེ་བཞིན་ཉིད་སྟོང་པ་ཉིད་ཀྱི་དངོས་པོ་སྐྱེ་བ་དང་
འགག་པ་མེད་པའི་རང་བཞིན་ལས་ཚུ་རོལ་དེ་བཞིན་དུ་གྱུར་པ་སྐྱེ་བ་དང་
འགག་པ་ལ་སོགས་པ་ཅན་དུ་གནས་པ་མ་ཡིན་ཏེ། དེའི་ཕྱིར་འཇིག་རྟེན་གྱི་ཐ་
སྙད་ཀྱི་བདེན་པ་ལ་བདག་དང་གཞན་ལ་སོགས་པར་རྣམ་པར་དཔྱོད་པ་མེད་
པར་འཇིག་རྟེན་པས་མཐོང་བ་འདི་ཡོད་ན་འདི་འབྱུང་ཞེས་པ་འདི་ཙམ་ཞིག་
གཞན་ལ་རག་ལས་པར་འཇུག་པའི་སྒོ་ནས་ཁས་བླང་བར་བྱ་སྟེ། འཕགས་པ་
ལྷས། ཇི་ལྟར་ཀླ་ཀློ་སྐད་གཞན་གྱིས། ། གཟུང་བར་མི་ནུས་དེ་བཞིན་དུ། །
འཇིག་རྟེན་པ་ཡིས་མ་གཏོགས་པར། ། འཇིག་ རྟེན་ གཟུང་བར་ནུས་མ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 115
ཡིན། ། ཅེས་གསུངས་པ་ལྟ་བུའོ། ། རྣམ་པར་དཔྱད་ན་འཇིག་རྟེན་ཐ་སྙད་
ཀྱང་འཇིག་པར་འགྱུར་ཏེ། ཇི་སྐད་དུ། མདོ་ལས། དཔེར་ན་ཤིང་དང་རྒྱུད་
ལ་བརྟེན་བྱས་ནས། ། ལག་པའི་རྩོལ་བ་བྱས་པ་གསུམ་ཚོགས་ན། ། སྒྲོག་བྱེད་
པི་ཝང་གླིང་བུ་ལ་སོགས་ལས། ། དེ་དག་ལས་སྐྱེས་སྒྲ་ཡང་འབྱུང་བར་
འགྱུར། ། དེ་ནས་མཁས་པ་ལ་ལས་བརྟགས་བྱས་ཏེ། ། དེ་ནི་གང་ནས་འོངས་
ལ་གང་སོང་ཞེས། ། ཕྱོགས་དང་ཕྱོགས་མཚམས་ཀུན་ཏུ་བརྟགས་བྱས་ན། །
སྒྲཡི་འོང་བའམ་འགྲོ་བ་རྙེད་མི་འགྱུར། ། དེ་ལྟར་རྒྱུ་དག་དང་ནི་རྐྱེན་དག་
ལས། ། འདུ་བྱེད་གྱུར་པ་ཐམས་ཅད་འབྱུང་བ་སྟེ། ། ཡང་དག་མཐོང་བའི་
རྣལ་འབྱོར་པ་ཡིས་ནི། ། འདུ་བྱེད་སྟོང་པ་གཡོ་བ་མེད་པར་མཐོང་། ། ཕུང་
པོ་དག་དང་སྐྱེ་མཆེད་ཁམས་རྣམས་ནི། ། ནང་ཡང་སྟོང་ལ་ཕྱི་རོལ་སྟོང་པ་
སྟེ། ། སེམས་ཅན་བདག་གིས་སྟོང་ཞིང་གནས་མེད་ལ། ། ཆོས་ཀྱི་མཚན་ཉིད་
ནམ་མཁའི་ངོ་བོ་ཉིད། ། ཅེས་གསུངས་པ་ལྟར་རོ། ། ཅི་སྟེ་ཐ་སྙད་ཀྱི་བདེན་
པ་ལ་མངོན་པར་ཞེན་པ་འདི་ཀུན་ནས་ཉོན་མོངས་པ་དང་རྣམ་བྱང་གི་རྒྱུར་
འགྱུར་བས་རྫས་འགའ་ཞིག་ཀུན་རྫོབ་ཏུ་རང་གི་མཚན་ཉིད་ཀྱིས་སྐྱེ་དགོས་སོ་
ཞེས་སྨྲ་ན། དེ་སྐད་དུ་སྨྲ་བ་དེའང་ཚིག་ཙམ་དུ་ཟད་དེ། འདི་ལྟར། དེ་ཉིད་
སྐབས་སུ་རིགས་པ་གང་ཞིག་གིས། ། བདག་དང་གཞན་ལས་སྐྱེ་བའང་རིགས་
མིན་པའི། ། རིགས་དེས་ཐ་སྙད་དུ་ཡང་རིགས་མིན་པས། ། ཁྱོད་ཀྱི་སྐྱེ་བ་
གང་གིས་ཡིན་པར་འགྱུར། ། དེ་ཁོ་ན་ཉིད་དཔྱོད་པའི་སྐབས་སུ་ཇི་སྐད་བཤད་
པའི་རིགས་པ་གང་ཞིག་གིས་བདག་དང་གཞན་ལས་དངོས་པོ་རྣམས་སྐྱེ་བ་
རིགས་པ་མིན་པར་གྲུབ་པའི་རིགས་པ་དེས་ཐ་སྙད་དུའང་བདག་དང་གཞན་
ལས་སྐྱེ་བར་རིགས་པ་མིན་པས། ཁྱོད་ཀྱི་དངོས་པོ་རྣམས་ཀྱི་སྐྱེ་བ་གང་གིས་
འགྲུབ་པར་འགྱུར། དེའི་ཕྱིར་དངོས་པོ་རྣམས་ལ་རང་གི་མཚན་ཉིད་ཀྱིས་སྐྱེ་



116 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བ་ནི་བདེན་པ་གཉིས་ཀར་དུའང་གྲུབ་པ་ཡོད་པ་མ་ཡིན་ནོ། །
གཉིས་པ་བཀག་པ་ལ་མི་འཐད་པ་སྤང་བ་ལ། མཐོང་བ་དང་འགལ་བ་
སྤང་། ལས་འབྲས་ཀྱི་འབྲེལ་བ་འཐད་པར་བསྟན་པ་གཉིས་སོ། ། དང་པོ་ལ།
གལ་ཏེ་བདེན་པ་གཉིས་ཀར་དུའང་དེ་དག་གི་སྐྱེ་བ་རང་གི་མཚན་ཉིད་ཀྱིས་མ་
གྲུབ་ན་དེའི་ཕྱིར་ཇི་ལྟར་ན་དེ་དག་གི་རང་གི་ངོ་བོ་འཇིག་རྟེན་དུ་དམིགས་པར་
འགྱུར་ཞེ་ན། དངོས་པོ་སྟོང་པ་གཟུགས་བརྙན་ལ་སོགས་པ། ། ཚོགས་ལ་
ལྟོས་རྣམས་མ་གྲགས་པ་ཡང་མིན། ། ཇི་ལྟར་དེར་ནི་གཟུགས་བརྙན་སོགས་
སྟོང་ལས། ། ཤེས་པ་དེ་ཡི་རྣམ་པར་སྐྱེ་འགྱུར་བ། ། དེ་བཞིན་དངོས་པོ་
ཐམས་ཅད་སྟོང་ན་ཡང་། ། སྟོང་པ་ཉིད་ལས་རབ་ཏུ་སྐྱེ་བར་འགྱུར། །
དངོས་པོ་རང་བཞིན་གྱིས་སྟོང་པ་གཟུགས་བརྙན་ལ་སོགས་པ་རྒྱུ་རྐྱེན་གྱི་ཚོགས་
པ་ལ་ལྟོས་ནས་འབྱུང་བ་རྣམས་འཇིག་རྟེན་ན་མ་གྲགས་པའང་མ་ཡིན་ལ།
དེའི་ཕྱིར་ཇི་ལྟར་གཟུགས་བརྙན་ལ་སོགས་པ་རང་བཞིན་གྱིས་སྟོང་པ་ལས་དེའི་
ཡུལ་ཅན་གྱི་ཤེས་པས་གཟུགས་བརྙན་དེའི་རྣམ་པར་སྐྱེ་བར་འགྱུར་བ་དེ་བཞིན་
དུ་གཟུགས་དང་ཚོར་བ་ལ་སོགས་པའི་དངོས་པོ་ཐམས་ཅད་རང་བཞིན་གྱིས་
སྟོང་ནའང་། རང་གི་རྒྱུ་དང་རྐྱེན་སྟོང་པ་ཉིད་ལས་རབ་ཏུ་སྐྱེ་བར་འགྱུར་
རོ། ། དེའི་ཕྱིར་རང་བཞིན་མེད་ཀྱང་ཐ་སྙད་དུ་སྐྱེ་བ་མི་འགལ་ཏེ། དཔེར་ན་
གཟུགས་བརྙན་ལ་སོགས་པ་བཞིན་ནོ། ། ཇི་སྐད་དུ། མེ་ལོང་ཤིན་ཏུ་ཡོངས་
དག་ལ། ། ཇི་ལྟར་རང་བཞིན་མེད་པ་ཡི། ། གཟུགས་བརྙན་སྣང་བ་དེ་བཞིན་
དུ། ། ལྗོན་པ་ཆོས་རྣམས་ཤེས་པར་གྱིས། ། ཞེས་གསུངས་པ་ལྟར་རོ། ། དེ་
ཉིད་ཀྱི་ཕྱིར། བདེན་པ་གཉིས་སུའང་རང་བཞིན་མེད་པའི་ཕྱིར། ། དེ་དག་
རྟག་པ་མ་ཡིན་ཆད་པ་མིན། ། གང་གི་ཕྱིར་དངོས་པོ་གཟུགས་བརྙན་དང་འདྲ་
བར་རང་བཞིན་མེད་པ་དེའི་ཕྱིར། དོན་དམ་པ་དང༌། ཀུན་རྫོབ་ཀྱི་བདེན་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 117
གཉིས་སུའང་རང་བཞིན་མེད་ལ། དེའི་ཕྱིར་དེ་དག་རྟག་པ་མ་ཡིན་ཞིང་།
ཆད་པའང་མ་ཡིན་ནོ། ། དེ་ལྟར་ཡང་། བསྟན་བཅོས་ལས། གང་ཞིག་ངོ་བོ་
ཉིདཡོད་ན། ། དེ་ནི་མེད་པ་མིན་པས་རྟག ། སྔོན་བྱུང་ད་ལྟར་མེད་ཅེས་
པ། ། དེས་ན་ཆད་པར་ཐལ་བར་འགྱུར། ། ཅེས་དང་། དེ་བཞིན་དུ།
དངོས་པོ་ཡོད་པར་ཁས་བླངས་ན། ། རྟག་དང་ཆད་པར་ལྟ་བར་ནི། ། ཐལ་
བར་འགྱུར་ཏེ་དངོས་དེ་ནི། ། རྟག་དང་མི་རྟག་འགྱུར་ཕྱིར་རོ། ། ཞེས་
གསུངས་པ་ལྟ་བུའོ། །
གཉིས་པ་ལས་འབྲས་ཀྱི་འབྲེལ་བ་བསྟན་པ་ལ། དངོས་དང་། ལས་
འབྲས་ཀྱི་རྟེན་གསུང་བ་དྲང་དོན་དུ་བསྟན་པའོ། ། དང་པོ་ནི། བདེན་པ་
གཉིས་ཀར་དུ་རང་བཞིན་མེད་པའི་ཕྱིར། རྟག་པ་དང་ཆད་པའི་ཉེས་པ་རིང་
དུ་སྤངས་པ་འབའ་ཞིག་ཏུ་མ་ཟད་ཀྱི། ཀུན་གཞི་ལ་སོགས་པའི་ལས་ཀྱི་རྟེན་
མེད་ནའང་ལས་དང་འབྲས་བུའི་འབྲེལ་བ་འཐད་པ་ཡིན་ཏེ། འདི་ལྟར།
གང་ཕྱིར་རང་བཞིན་གྱིས་དེ་མི་འགག་པ། ། དེ་ཕྱིར་ཀུན་གཞི་མེད་ཀྱང་འདི་
ནུས་ཕྱིར། ། ལ་ལར་ལས་འགགས་ཡུན་རིང་ལོན་ལས་ཀྱང་། ། འབྲས་བུ་ཡང་
དག་འབྱུང་བར་རིག་པར་གྱིས། ། འདས་པའི་ལས་འགགས་ནས་རིང་དུ་ལོན་
པས་འབྲས་བུ་ཇི་ལྟར་འབྱིན་པར་འགྱུར་ཞེས་བརྩད་པའི་ལན་དུ། ཁ་ཅིག་ནི་
ལས་འདས་པའི་བག་ཆགས་ཅན་གྱི་ཀུན་གཞི་རྟོག་པར་བྱེད་དོ། ། ལ་ལ་ནི་བུ་
ལོན་གྱི་པང་རྒྱ་དང་འདྲ་བའི་ཆོས་གཞན་ཆུད་མི་ཟ་བ་རྟོག་པར་བྱེད་དོ། །
གཞན་དག་ནི་ལས་ཀྱི་བག་ཆགས་ཅན་གྱི་རྣམ་པར་ཤེས་པར་རྒྱུད་ཡོངས་སུ་རྟོག་
པརབྱེད་དོ། ། འདིར་ནི་གང་གི་ཕྱིར་ལས་རང་བཞིན་གྱིས་མ་སྐྱེས་པ་དེའི་
ཕྱིར། རང་བཞིན་གྱིས་མི་འགག་ལ། མ་འགགས་པའི་ལས་ལས་འབྲས་བུ་
འབྱུང་བ་མི་འགལ་བས། དེའི་ཕྱིར་ཀུན་གཞི་ལ་སོགས་པའི་ལས་འབྲས་ཀྱི་



118 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྟེན་མེད་ཀྱང་། འདས་པའི་ལས་ཀྱི་འབྲས་བུ་འདི་ནུས་པའི་ཕྱིར། ཡུལ་དང་
དུས་ལ་ལར་ལས་འགགས་ནས་ཡུན་རིང་པོ་ལོན་པའི་ལས་ལས་ཀྱང་རྣམ་པར་
སྨིན་པའི་འབྲས་བུ་འབྱུང་བ་འགལ་བ་མེད་པར་རིག་པར་གྱིས་ཤིག དེའི་ཕྱིར།
བསྟན་བཅོས་ལས། གང་ཕྱིར་ལས་ནི་སྐྱེ་བ་མེད། ། འདི་ལྟར་རང་བཞིན་
མེད་དེའི་ཕྱིར། ། གང་ཕྱིར་དེ་ནི་མ་སྐྱེས་པ། ། དེ་ཕྱིར་ཆུད་ཟར་མི་འགྱུར་
རོ། ། ཞེས་གསུངས་པ་ལྟར་རོ། ། ཇི་སྐད་དུ་བསྟན་པའི་དོན་ནི། དེ་ཉིད་
དཔེའི་སྒོ་ནས་སྟོན་པའི་ཕྱིར་བཤད་པ། རྨི་ལམ་དམིགས་པའི་ཡུལ་དག་མཐོང་
ནས་ནི། ། སད་ཀྱང་བླུན་ལ་ཆགས་པ་སྐྱེ་འགྱུར་བ། ། དེ་བཞིན་འགགས་ཤིང་
རང་བཞིན་ཡོད་མིན་པའི། ། ལས་ལས་ཀྱང་ནི་འབྲས་བུ་ཡོད་པ་ཡིན། ། ཞེས་
སྨོས་ཏེ། རྨི་ལམ་དུ་ཡུལ་གྱི་བུད་མེད་བཟང་མོ་དང་ལྷན་ཅིག་འདོད་པ་སྤྱད་པ་
མཐོང་ཞིང་རྨིས་ནས། སླར་སད་པ་ན་རྨི་ལམ་གྱི་བུད་མེད་ནི་རང་བཞིན་གྱིས་
མེད་ཅིང་འགགས་སུ་ཟིན་ཀྱང་། བླུན་པོ་འགའ་ཞིག་གི་འདོད་པའི་འདོད་
ཆགས་སྐྱེ་བའི་རྒྱུར་འགྱུར་བ་དེ་བཞིན་དུ། འགགས་ནས་རིང་དུ་ལོན་ཞིང་
རངབཞིན་ཡོད་པ་མིན་པར་འདོད་པའི་ལས་ལས་ཀྱང་ནི་རྣམ་པར་སྨིན་པའི་
འབྲས་བུ་འབྱུང་བ་ཡོད་པ་ཡིན་ནོ། ། གལ་ཏེ་ལས་འགགས་པ་མེད་པའི་ཕྱིར་
རྣམ་པར་སྨིན་པ་འབྱུང་བར་འདོད་ན་ཇི་ལྟར་རྣམ་སྨིན་མ་བསྐྱེད་པའི་ལས་ལྟར་
རྣམ་སྨིན་བྱུང་ཟིན་པས་ཀྱང་འབྲས་བུ་འབྱིན་པར་འགྱུར་ཏེ་མ་འགགས་པའི་
ཕྱིར་རོ་ཞེ་ན། ། དེ་ནི་ཡོད་པ་མ་ཡིན་ཏེ། འདི་ལྟར། ཇི་ལྟར་ཡུལ་ནི་མེད་པ་
ཉིད་མཚུངས་ཀྱང་། ། རབ་རིབ་ཅན་གྱིས་སྐྲ་ཤད་རྣམ་པར་ནི། ། མཐོང་གི་
དངོས་གཞན་རྣམ་པར་མ་ཡིན་ལྟར། ། དེ་བཞིན་སྨིན་ལས་སླར་སྨིན་མིན་ཤེས་
གྱིས། ། ཇི་ལྟར་ཡུལ་སྐྲ་ཤད་དང་རི་བོང་གི་རྭ་ལ་སོགས་པ་མེད་པ་ཉིད་དུ་
མཚུངས་ཀྱང་། རབ་རིབ་ཀྱིས་བསླད་པའི་མིག་ཅན་གྱིས་ནམ་མཁའ་སོགས་སུ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 119
སྐྲ་ཤད་ཀྱི་རྣམ་པར་མཐོང་གི་རི་བོང་གི་རྭ་ལ་སོགས་པ་དངོས་པོ་གཞན་གྱི་རྣམ་
པར་མཐོང་བ་མ་ཡིན་པ་ལྟར། རྣམ་སྨིན་བྱུང་ཟིན་པ་དང་མ་ཟིན་པའི་ལས་
དག་ཀྱང་མ་འགགས་ཤིང་རང་བཞིན་མེད་པར་མཚུངས་ཀྱང་སྔར་འབྲས་བུ་
ཕྱུང་མ་ཟིན་པའི་ལས་ཀྱིས་སླར་ཡང་རྣམ་སྨིན་འབྱིན་ལ། སྔར་འབྲས་བུ་རྣམ་
པར་སྨིན་ཟིན་པའི་ལས་ལས་སླར་ཡང་འབྲས་བུ་སྨིན་པ་མིན་པར་ཤེས་པར་གྱིས་
ཤིག བཤད་མ་ཐག་པའི་དཔེ་འདི་ཉིད་ལས་འབྲས་བུ་ཕྱུང་བ་དང་མ་བྱུང་
བའི་ལས་ཀྱིས་རྣམ་སྨིན་སླར་འབྱིན་པ་དང་མི་འབྱིན་པ་ངེས་པ་འབའ་ཞིག་ཏུ་
མཟད་ཀྱི། དགེ་མི་དགེའི་རྣམ་སྨིན་སོ་སོར་ངེས་པའང་ཡིན་ཏེ། འདི་ལྟར།
དེ་ཕྱིར་རྣམ་སྨིན་མི་དགེ་ནག་པོའི་ལས། ། རྣམ་སྨིན་དགེ་ཉིད་དགེ་ལས་ཡིན་
མཐོང་ཞིང་། ། དགེ་མི་དགེ་མེད་བློ་མེད་ཐར་འགྱུར་ཏེ། ། ལས་འབྲས་རྣམས་
ལ་སེམས་པ་དགག་པར་མཛད། ། སྐྲ་ཤད་ལ་སོགས་པ་རང་བཞིན་མེད་ཀྱང་
ངེས་པ་མཐོང་བ་དེ་ཉིད་ཀྱི་ཕྱིར་ན། དགེ་བ་དང་མི་དགེ་བའི་ལས་རང་བཞིན་
མེད་པ་ཡིན་ཡང་། རྣམ་སྨིན་མི་དགེ་ཞིང་ཡིད་དུ་མི་འོང་བ་ནི་ནག་པོའི་ལས་
མི་དགེ་བ་ཉིད་ལས་ཡིན་གྱི། དགེ་བ་ལས་མ་ཡིན་ལ། རྣམ་སྨིན་དགེ་ཞིང་ཡིད་
དུ་འོང་བ་ནི་དགེ་བའི་ལས་ལས་ཡིན་པར་མཐོང་གི། མི་དགེ་བའི་ལས་ལས་མ་
ཡིན་ཞིང་། མཁས་པ་གང་ཞིག་དགེ་བ་དང་མི་དགེ་བའི་ལས་གཉིས་ཀ་རང་
བཞིན་མེད་པས་མངོན་པར་ཞེན་པའི་བློ་མེད་པ་ཅན་ནི་ཐར་པར་འགྱུར་རོ། །
དེ་ལྟར་རང་བཞིན་མེད་པའི་ལས་ཀྱི་འབྲས་བུ་འབྱིན་པ་དང་རྣམ་སྨིན་ངེས་པའི་
ཚུལ་ཤིན་ཏུ་རྟོགས་པར་དཀའ་བའི་ཕྱིར། སོ་སོ་སྐྱེ་བོ་དག་གིས་དེ་དག་མ་
རྟོགས་པར་ལས་འབྲས་ལ་སྐུར་བ་བཏབ་ན་ཀུན་རྫོབ་འཇིག་པར་གཟིགས་ནས།
བཅོམ་ལྡན་འདས་ཀྱིས་ལས་རྣམས་ཀྱི་འབྲས་བུ་རྣམ་པར་སྨིན་པ་ནི་བསམ་གྱིས་
མིཁྱབ་བོ་ཞེས་ལས་འབྲས་ཀྱི་འབྲེལ་བ་ལ་བྱིས་པ་རྣམས་སེམས་པ་དགག་པར་



120 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མཛད་དོ། ། འདིར་དོན་ནི་འདི་ཡིན་པར་རིག་པར་བྱ་སྟེ། འདི་ལྟར། དབུ་
མ་པ་དག་ནི་ལས་འབྲས་ཀྱི་འབྲེལ་བ་འགའ་ཞིག་ཡོངས་གཅོད་དུ་སྒྲུབ་པར་བྱེད་
པམ་ཡིན་ཏེ། རང་གི་ཕྱོགས་ཉམས་པར་འགྱུར་བའི་ཕྱིར་རོ། ། འོ་ན་ཅི་ཞེ་ན།
གཞན་དག་ལས་འབྲས་ཀྱི་འབྲེལ་བ་མི་འཐད་པར་རྒོལ་བའི་ལོག་པ་རྟོག་པ་སེལ་
བཙམ་དུ་ཟད་དོ། ། ཡང་དག་པར་ན་ལས་འབྲས་ཀྱི་འབྲེལ་བ་འགའ་ཡང་
མེད་པ་མ་ཡིན་ནམ། ཅི་ལྟར་ན་གཞན་དག་ལས་འབྲས་ལ་སྐུར་བ་འདེབས་པ་
དགག་པར་བྱ་བ་ཡིན་ཞེ་ན། ཡང་དག་པར་ལས་འབྲས་རང་བཞིན་མེད་པ་
ཡིན་ཡང་དེ་ལྟར་མ་རྟོགས་པའི་བྱིས་པ་རྣམས་ཀྱིས་གྱ་ཚོམས་སུ་ལས་འབྲས་ལ་
སྐུར་བ་བཏབ་པ་ན། དགེ་སྡིག་གི་བླང་དོར་ལ་ཕྱིན་ཅི་ལོག་ཏུ་ཞུགས་པས་ངན་
སོང་གསུམ་གྱི་གཡང་ས་ཆེན་པོར་ལྷུང་བར་འགྱུར་རོ། ། དེའི་ཕྱིར་དམ་པ་དག་
གིསགཞན་དག་ལས་འབྲས་ཀྱི་འབྲེལ་བ་ལ་ལོག་པར་རྟོག་པ་དགག་པར་བྱ་བ་
ཁོན་ཡིན་ནོ། ། མེད་པ་པ་ལྟར་དུ་དབུ་མ་པས་ཀྱང་ལས་འབྲས་ཀྱི་འབྲེལ་བ་
འགའ་ཡང་མ་མཐོང་བའི་ཕྱིར། ལས་འབྲས་ལ་ལོག་པར་རྟོག་པ་དང་། བླང་
དོར་ལ་ཕྱིན་ཅི་ལོག་ཏུ་ཞུགས་པར་ཇི་ལྟར་མི་འགྱུར་ཞེ་ན། ཇི་ལྟར་མི་གཅིག་
གིས་རྐུན་མ་བྱས་པ་ལ་ཁ་ཅིག་གིས་དེ་ཇི་ལྟ་བ་བཞིན་མཐོང་ནས་འདིས་རྐུ་བྱས་
སོ་ཞེས་སྨྲས་ལ། གཞན་གྱིས་ནི་དེ་དང་མི་མཛའ་བས་སྤུད་དེ་མ་མཐོང་བཞིན་
དུ་འདིས་རྐུ་བྱས་སོ་ཞེས་སྨྲས་པ་ན། གཉིས་ཀའང་རྐུ་བྱས་པ་ལ་བྱས་པར་
བརྗོད་པར་མཚུངས་ཀྱང་སྔ་མ་ནི་ཡང་དག་པ་ཇི་ལྟ་བ་བཞིན་དུ་སྨྲ་བའི་ཕྱིར་
བརྫུན་དུ་སྨྲ་བར་མི་འགྱུར་ལ། ཅིག་ཤོས་ནི་གཞི་མ་མཐོང་བཞིན་དུ་མཐོང་བ་
ལྟར་བཅོས་ནས་སྨྲ་བའི་ཕྱིར་བརྫུན་དུ་སྨྲ་བར་འགྱུར་བ་བཞིན་དུ། དབུ་མ་པ་
ཆོས་ཐམས་ཅད་རང་བཞིན་མེད་པར་ཡང་དག་པའི་རིགས་པས་ངེས་ནས་ལས་
འབྲས་རང་བཞིན་མེད་པར་སྨྲ་བ་དང་། མེད་པ་པ་ཇི་ལྟར་མཐོང་བའི་དངོས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 121_
པོ་རྣམས་ལ་མངོན་པར་ཞེན་པ་ཡོད་བཞིན་དུ་མ་མཐོང་བའི་ལས་འབྲས་ལ་སྐུར་
བ་འདེབས་པ་དག་མཚུངས་པར་ག་ལ་འགྱུར། མེད་པ་བཞིན་དུ་དབུ་མ་པ་
དག་དགེ་སྡིག་ལ་བླང་དོར་མི་བྱེད་པའང་མ་ཡིན་ཏེ། ཇི་ལྟར་རང་བཞིན་མེད་
པའི་གཟུགས་བརྙན་ལས་དེར་སྣང་བའི་ཤེས་པ་སྐྱེ་བ་ལྟར། རང་བཞིན་མེད་
པའི་དགེ་སྡིག་གི་ལས་ལས་ཀྱང་འདོད་མི་འདོད་ཀྱི་འབྲས་བུ་འབྱུང་བ་འགལ་བ་
མེད་པར་མཐོང་ནས། སྒྱུ་མ་མཁན་གྱིས་སྒྱུ་མ་ལ་བྱ་བ་བཞིན་དུ་མངོན་པར་
ཞེན་པ་ཅིའང་མེད་པའི་ཚུལ་གྱིས་བླང་དོར་ལ་ཕྱིན་ཅི་མ་ལོག་པར་འཇུག་པའི་
ཕྱིར་རོ། ། ལས་འབྲས་ཀྱི་འབྲེལ་བའི་རྟེན་ཀུན་གཞིའམ། གང་ཟག་ལ་སོགས་
པ་འགའ་ཞིག་ཁས་ལེན་པར་བྱེད་ན། མེད་པ་པ་དག་གིས་ལས་འབྲས་ཀྱི་
འབྲེལ་བ་མེད་པར་བརྗོད་པ་ཟློག་པར་ནུས་མོད། རང་བཞིན་མེད་པར་སྨྲ་བ་
དག་ལ་ལས་འབྲས་ཀྱི་འབྲེལ་བའི་རྟེན་མེད་པའི་ཕྱིར་ཇི་ལྟར་མེད་པ་པ་དག་གི་
རྩོད་པ་ཟློག་པར་ནུས་ཞེ་ན། དབུ་མ་པ་དག་ནི་ལས་འབྲས་ཀྱི་འབྲེལ་བ་མེད་
པའི་ཉེས་པ་སྤོང་བའི་དོན་དུ་ཀུན་གཞི་ལ་སོགས་པ་ཁས་ལེན་པ་མ་ཡིན་ཏེ།
ཉེས་པ་གཞན་གྱིས་རེག་པར་འགྱུར་བའི་ཕྱིར་རོ། ། དེ་དག་ཁས་མ་བླངས་ཀྱང་
མེད་པ་པ་དག་གི་རྩོད་པ་ཟློག་མི་ནུས་པ་མ་ཡིན་ཏེ། འདི་ལྟར་མེད་པ་པ་དག་
གི་ལས་འབྲས་ཀྱི་འབྲེལ་བ་མི་འཐད་པའི་རྩོད་པ་ནི་འདི་ཙམ་དུ་ཟད་དེ། གལ་
ཏེ་འདས་པའི་ལས་འགགས་ན་ལས་བྱས་པ་ཆུད་ཟོས་ཤིང་མ་བྱས་པ་དང་ཕྲད་
པར་འགྱུར་རོ། ། མ་འགགས་ན་ལས་དེ་རྟག་པའི་ཕྱིར་འབྲས་བུ་མི་འབྱིན་
པའམ། ཡང་ན་ནམ་ཡང་འབྲས་བུ་མི་འབྱིན་པར་མི་འགྱུར་རོ་ཞེ་ན། གལ་ཏེ་
ལས་འགའ་ཞིག་ལ་སྐྱེ་བ་ཡོད་ན་གདོན་མི་ཟ་བར་འགག་པར་འགྱུར་ལ།
འགགས་པ་ནའང་ལས་བྱས་པ་ཆུད་ཟོས་པའི་ཉེས་པར་འགྱུར་ན། ལས་ལ་ནི་
སྐྱེ་བ་ཅུང་ཟད་ཀྱང་ཡོད་པ་མ་ཡིན་ཏེ། བདག་དང་གཞན་དང་གཉིས་ཀ་དང་།



122 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྒྱུམེད་པ་ལས་སྐྱེ་བ་བཀག་ཅིང་འགོག་པར་འགྱུར་བའི་ཕྱིར་རོ། ། མ་སྐྱེས་
པའི་ཕྱིར་འགག་པར་མི་འགྱུར་ཏེ། འགག་པ་ནི་སྐྱེ་བ་སྔོན་དུ་འགྲོ་བ་ཅན་ཡིན་
པའི་ཕྱིར་ཏེ། དཔེར་ན་མོ་གཤམ་གྱི་བུ་མ་སྐྱེས་པས་མི་འཆི་བ་བཞིན་ནོ། ། མི་
འགགས་པའི་ཕྱིར་འབྲས་བུ་ཆུད་ཟོས་པར་མི་འགྱུར་ཏེ། ལས་མ་འགགས་པ་
ལས་འབྲས་བུ་འབྱུང་བ་མི་འགལ་བའི་ཕྱིར་རོ། ། ལས་ནི་མ་སྐྱེས་པའི་ཕྱིར་མི་
འགག་ཏུ་ཆུག་མོད། མ་སྐྱེས་པའི་ལས་ལས་འབྲས་བུ་ཅི་ལྟར་འབྱུང་། ལས་
ལས་འབྲས་བུ་མི་འབྱུང་ནའང་ལས་འབྲས་ཀྱི་འབྲེལ་བ་མེད་པའི་ཁོ་བོ་ཅག་གི་
ཕྱོགས་ཁྱོད་ཉིད་ཀྱིས་བསྒྲུབས་པ་ཡིན་ནོ་ཞེ་ན། རང་བཞིན་གྱིས་སྐྱེ་བ་མེད་
པའི་ཆོས་ལས་ཀྱང་འབྲས་བུ་འབྱུང་བར་མཐོང་སྟེ། དཔེར་ན། ཆུ་དང་མེ་
ལོང་ཤིན་ཏུ་དྭང་བའི་ནང་གི་གཟུགས་བརྙན་ལས་དེར་སྣང་བའི་ཤེས་པ་སྐྱེ་བར་
དམིགས་པ་བཞིན་ནོ། ། གལ་ཏེ་ཤེས་པ་དེ་ནི་མེ་ལོང་གི་གཟུགས་ལས་སྐྱེ་བ་
ཡིན་གྱི། གཟུགས་བརྙན་ལས་མ་ཡིན་ནོ་ཞེ་ན། དེ་གཉི་ག་ཤེས་པ་ལ་སྣང་བར་
མཚུངས་བཞིན་དུ་གཅིག་ནི་རྒྱུ་ཡིན་ལ། ཅིག་ཤོས་ནི་མ་ཡིན་ནོ་ཞེས་བྱ་བའི་
ཁྱད་པར་གང་ལས་ཤེས། ཅི་སྟེ་གཟུགས་ནི་ཡོད་ཅིང་གཟུགས་བརྙན་ནི་མེད་
པའི་ཕྱིར་རོ་ཞེ་ན། ཡོད་པ་ཙམ་གྱིས་ཤེས་པ་དེའི་རྒྱུར་ཁས་ལེན་ན་སྡོང་དུམ་ལ་
སོགས་པ་གཞན་དག་ཀྱང་དེའི་རྒྱུར་འགྱུར་རོ། ། གལ་ཏེ་ཡོད་པའི་ ཕྱིར་
གཟུགས་དེའི་རྒྱུར་ཁས་ལེན་གྱི། མེད་པའི་ཕྱིར་གཟུགས་བརྙན་དེའི་རྒྱུར་མི་
རུང་ངོ་ཞེ་ན། ཤེས་པ་དེའི་ངོར་གཟུགས་བརྙན་ཡང་མེད་པ་མ་ཡིན་ལ་ཡང་
དག་པར་ནི་གཟུགས་ལ་སོགས་པ་དག་ཀྱང་ཡོད་པ་མ་ཡིན་ནོ། ། དེ་བས་ན་
གཟུགས་ལ་སོགས་པ་མིག་གི་རྣམ་པར་ཤེས་པ་ལ་སོགས་ལ་སྣང་བའི་ཕྱིར་དེ་
དག་དམིགས་པའི་རྒྱུར་ཁས་ལེན་པ་དེ་བཞིན་དུ་གཟུགས་བརྙན་ཡང་རང་གི་
ཤེས་པ་ལ་སྣང་བའི་ཕྱིར་དེའི་དམིགས་པའི་རྒྱུར་ཁས་བླང་བར་བྱ་དགོས་ཏེ།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 123
གཞན་དུ་ན་གཟུགས་ལ་སོགས་པའང་ཤེས་པའི་དམིགས་པར་སྒྲུབ་པར་མི་ནུས་
སོ། ། གལ་ཏེ་གཟུགས་བཞིན་དུ་གཟུགས་བརྙན་ཡང་ཡོད་པའི་ཕྱིར་དཔེ་མ་
གྲུབ་བོ་ཞེ་ན། དེ་ལྟ་ན་ཟུར་ན་གནས་པ་དག་གིས་ཀྱང་མེ་ལོང་གི་གཟུགས་
བཞིན་དུ་དེའི་ནང་ན་ཡོད་པའི་གཟུགས་བརྙན་ཡང་མཐོང་བར་འགྱུར་ཏེ།
གཟུགས་དང་གཟུགས་བརྙན་ཡུལ་གཅིག་ན་སྣང་བའི་ཕྱིར་རོ། ། ཅི་སྟེ་མེ་ལོང་
གི་ཟུར་གྱིས་བསྒྲིབས་པའི་ཕྱིར་མི་མཐོང་ཞེ་ན། འོན་ནི་མེ་ལོང་གི་ངོས་ཀྱང་མི་
མཐོང་བར་འགྱུར་ལ། ཡང་ན་ནི་མེ་ལོང་གི་ངོས་ཀྱི་གཟུགས་དང་གཟུགས་
བརྙན་ཡུལ་ཐ་དད་ན་གནས་པར་འགྱུར་ན། དེའང་རིགས་པ་མ་ཡིན་ཏེ། མེ་
ལོང་གི་རྒྱབ་ལ་སོགས་པར་གཟུགས་བརྙན་དམིགས་པར་ཐལ་བར་འགྱུར་བའི་
ཕྱིར་རོ། ། གལ་ཏེ་མེ་ལོང་གི་ཁོང་ན་གནས་པའི་ཕྱིར་ཉེས་པ་དེ་མེད་དོ་ཞེ་ན།
མདུན་ནས་ཀྱང་མེ་ལོང་གི་གཟུགས་བརྙན་མི་མཐོང་བར་འགྱུར་ཏེ། མེ་ལོང་
གི་གཟུགས་ཀྱིས་སྒྲིབ་པའི་ཕྱིར་རོ། ། གལ་ཏེ་མེ་ལོང་གི་གཟུགས་ཤིན་ཏུ་དྭང་
བའི་ཕྱིར་མི་སྒྲིབ་བོ་ཞེ་ན། འོ་ན་གཟུགས་བརྙན་བཞིན་དུ་མེ་ལོང་གི་ཁོང་གི་
གཟུགས་དག་ཀྱང་མཐོང་བར་འགྱུར་རོ། ། དེ་ལྟར་ལས་ཆད་པའི་ཉེས་པར་མི་
འགྱུར་བ་འབའ་ཞིག་ཏུ་མ་ཟད། ལས་རྟག་པའི་ཉེས་པར་ཡང་མི་འགྱུར་ཏེ།
མ་སྐྱེས་པ་ཉིད་ཀྱིས་རང་བཞིན་ཅུང་ཟད་ཀྱང་མེད་པའི་ཕྱིར་རོ། ། རང་བཞིན་
མེད་པར་སྨྲ་བ་ལ་ཇི་སྐད་བཤད་པའི་ཚུལ་གྱིས་ལས་འབྲས་ཀྱི་འབྲེལ་བ་འཐད་
ཀྱང་རྟེན་མེད་པའི་ཕྱིར། གཞན་གྱིས་བྱས་པ་གཞན་གྱིས་ཉམས་སུ་མྱོང་བར་
འགྱུར་རོ་ཞེ་ན། ལས་བྱེད་ པའི་ གནས་ སྐབས་ཀྱི་ཕུང་པོ་ལ་བརྟེན་ནས་
བཏགས་པའི་གང་ཟག་དང་། འབྲས་བུ་མྱོང་བའི་དུས་ཀྱི་ཕུང་པོ་ལ་བརྟེན་
ནས་བཏགས་པའི་གང་ཟག་གཉིས་གཞན་ཡིན་ན་ཉེས་པ་དེར་འགྱུར་ཀྱང་།
དེ་དག་གཞན་མ་ཡིན་ཏེ་སྔ་མ་ལ་བརྟེན་ནས་ཕྱི་མ་དེ་འབྱུང་བའི་ཕྱིར་དང་།



124
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གང་ལ་བརྟེན་ནས་གང་འབྱུང་བ་དེ་ནི་དེ་ལས་དེ་ཉིད་དང་གཞན་དུ་མི་འཐད་
པར་སྔར་བསྒྲུབས་ཟིན་པའི་ཕྱིར་རོ། ། དེ་ལྟར་ན་དབུ་མ་པ་དག་ནི་མེད་པ་པ་
བཞིན་དུ་ལས་འབྲས་ཀྱི་འབྲེལ་བ་ལ་སྐུར་བ་འདེབས་པར་ཡང་མི་བྱེད་ལ།
དངོས་སྨྲ་བ་བཞིན་དུ་སྒྲོ་འདོགས་པར་ཡང་མི་བྱེད་མོད། འོན་ཀྱང་ཇི་སྐད་
བཤད་པའི་ཚུལ་གྱིས་རྟག་པ་དང་ཆད་པའི་མཐའ་ཐམས་ཅད་སྤངས་ནས་རྟེན་
ཅིང་འབྲེལ་བར་འབྱུང་བ་ཁས་ལེན་པར་བྱེད་དོ། ། རྟེན་ཅིང་འབྲེལ་བར་
འབྱུང་བ་ཟབ་མོ་འདི་ནི་བདེ་བར་གཤེགས་པ་ཐམས་ཅད་ཀྱི་བགྲོད་པ་གཅིག་
པའི་ལམ་ཡིན་ཡང་ཇི་ལྟར་འདབ་མ་དང་མི་ལྡན་པ་དག་གིས་ནམ་མཁའི་ལམ་
ལ་འགྲོ་བར་མི་ནུས་པ་ལྟར། ཀུན་རྫོབ་དང་། དོན་དམ་པའི་བདེན་པ་གཉིས་
ཀྱི་ཚུལ་ལ་མཁས་པའི་འདབ་མ་དང་མི་ལྡན་པ་དག་གིས་ཀྱང་། རྟེན་ཅིང་
འབྲེལ་བར་འབྱུང་བའི་ལམ་ལ་བདེ་བླག་ཏུ་འགྲོ་བར་མི་ནུས་སོ། ། སྤྲོས་པས་
ཆོག་གོ། ། གཉིས་པ་ཞར་ལ་ལས་འབྲས་ཀྱི་རྟེན་གསུངས་པ་དྲང་དོན་དུ་བསྟན་
པ་ནི། དེ་ལྟར་ཇི་སྐད་བཤད་པའི་ཚུལ་གྱིས་རང་བཞིན་མེད་པར་ལས་ཀྱི་
འབྲེལ་བ་རྣམ་པར་འཇོག་ན། འོ་ན་འཕགས་པ་ལང་ཀར་གཤེགས་པ་སོགས་
ལས། ཀུན་གཞིའི་རྣམ་པར་ཤེས་པ་ཆོས་མཐའ་ཡས་པའི་བག་ཆགས་བསྒོ་བའི་
གཞིར་གྱུར་པ་ས་བོན་ཐམས་ཅད་དང་ལྡན་པ་རྒྱ་མཚོ་ལས་རླབས་འབྱུང་བ་ལྟར།
ཀུན་ནས་ཉོན་མོངས་ཀྱི་ཆོས་ཐམས་ཅད་རྐྱེན་ཇི་ལྟ་བ་བཞིན་དུ་འབྱུང་བའི་རྒྱུར་
གྱུར་པའི་མཚན་ཉིད་ཅན་གསུངས་པ་གང་ཡིན་པ་དེ་རྣམ་པ་ཐམས་ཅད་དུ་མེད་
པ་ཡིན་ནམ་ཞེ་ན། དེ་ནི་མ་ཡིན་ཏེ། དེ་ལྟ་བུའི་ཀུན་གཞི་ཉེ་བར་བསྟན་པས་
འདུལ་བ་རྣམས་ལ་དགོངས་པའི་དབང་གིས་དེ་ཡོད་པ་ཉིད་དུ་བསྟན་པའི་ཕྱིར་
རོ། ། གང་ལ་དགོངས་ནས་ཀུན་གཞི་ཡོད་པར་གསུངས་ཞེ་ན། ཆོས་ཐམས་
ཅད་ཀྱི་རང་བཞིན་སྟོང་པ་ཉིད་ལ་དགོངས་ནས་གསུངས་པ་ཡིན་ཏེ། དེ་ནི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 125
དངོས་པོ་ཐམས་ཅད་ཀྱི་རང་བཞིན་ལ་རྗེས་སུ་ཞུགས་པའི་ཕྱིར་ཀུན་གཞིའི་སྒྲའི་
དོན་དུ་རུང་བའི་ཕྱིར་རོ། ། དེ་ལྟ་མ་ཡིན་པར་སྒྲ་ཇི་བཞིན་པའི་ཀུན་གཞི་ཡོད་
པལ་ནི་ཉེས་པ་འོག་ནས་འཆད་པར་འགྱུར་རོ། ། ཀུན་གཞི་འབའ་ཞིག་མ་
ཟད་ཀྱི་དགོངས་པའི་དབང་གིས་གང་ཟག་ཀྱང་ཡོད་པར་གསུངས་ཏེ། ཇི་སྐད་
དུ། དགེ་སློང་དག་ཕུང་པོ་ལྔ་ནི་ཁུར་རོ། ། ཁུར་ཁུར་བ་ནི་གང་ཟག་གོ་ཞེས་
གསུངས་པ་ལྟར་རོ། ། ཁ་ཅིག་ལ་ཕུང་པོ་ཙམ་ཡང་སྟོན་པར་མཛད་དེ།
སེམས་ཞེས་བྱ་བའམ། ཡིད་ཅེས་བྱ་བའམ། རྣམ་པར་ཤེས་པ་ཞེསབྱ་བ་དེ་ནི་
ཡུན་རིང་པོར་དད་པ་དང་ཚུལ་ཁྲིམས་ལ་སོགས་པས་ཡོངས་སུ་བསྒོས་ཤིང་གོང་
དུ་འགྲོ་བ་ན་ཕྱི་མ་ལ་མཐོ་རིས་སུ་འགྲོ་བར་འགྱུར་རོ་ཞེས་གསུངས་པ་ལྟར་
རོ། ། འདི་ཐམས་ཅད་ནི་དགོངས་པའི་དབང་གིས་གསུངས་པ་ཡིན་ནོ། །
འདིར་དགོངས་པ་གང་ཞིག་ཡིན་ཞེ་ན། ཀུན་གཞི་ཡོད་ཅིང་གང་ཟག་ཉིད་
ཡོད་ལ། ། ཕུང་པོ་འདི་དག་འབའ་ཞིག་ཉིད་ཡོད་ཅེས། ། གསུངས་པ་དེ་ནི་
དེ་ལྟར་ཆེས་ཟབ་དོན། ། རིག་པར་མི་འགྱུར་གང་ཡིན་དེ་ལའོ། ། མདོ་སྡེ་
གང་དུ་ཀུན་གཞི་དང་། གང་ཟག་དང༌
། བདག་དང་བྲལ་བའི་ཕུང་པོ་འདི་
དག་འབའ་ཞིག་ཡོད་ཅེས་བསྟན་པ་འདི་ནི་གདུལ་བྱ་གང་དག་ཡུན་རིང་མོ་ནས་
མུ་སྟེགས་ཅན་གྱི་ལྟ་བ་ལ་གོམས་པས་ཆེས་ཟབ་པའི་དོན་སྟོང་པ་ཉིད་རིག་པར་
མི་འགྱུར་ཞིང་སྟོང་པ་ཉིད་ཐོས་ན་སྐྲག་སྟེ་བསྟན་པ་ལ་རྒྱབ་ཀྱིས་ཕྱོགས་པར་
འགྱུར་བ་གང་ཡིན་པ་དེ་དག་བསྟན་པ་ལ་རིམ་གྱིས་གཞུག་པའི་ཕྱིར་དུ་བསྟན་
པཡིན་ཏེ། དེ་དག་ལ་ཆེས་ཐོག་མར་ཀུན་གཞི་ལ་སོགས་པ་བསྟན་པ་ན་མུ་
སྟེགས་པ་དག་གིས་འདོད་པ་ལྟར་གྱི་བདག་དང་གཙོ་བོ་ལ་སོགས་པ་མེད་ཀྱང་།
ལས་འབྲས་ཀྱི་རྟེན་དང་འཁོར་འདས་ཀྱི་གཞི་རྣམས་ཀུན་གཞི་ལ་སོགས་པས་
ཀྱང་རུང་ངོ་སྙམ་དུ་བསམས་ནས་བདེ་བར་གཤེགས་པའི་བསྟན་པ་ལ་འཇུག་



126 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པར་འགྱུར་ལ། ཕྱིས་ནི་གསུང་རབ་ཀྱི་དོན་ཕྱིན་ཅི་མ་ལོག་པ་རྟོགས་ནས་ཀུན་
གཞི་ལ་སོགས་ལ་མངོན་པར་ཞེན་པའང་རང་ཉིད་ཀྱིས་སྤོང་བར་འགྱུར་བས་
ཡོན་ཏན་ ཁོ་ན་ འབྱུང་ གི་ སྐྱོན་ འདྲེན་པ་མ་ཡིན་ནོ། ། དེ་ སྐད་ དུའང་།
འཕགས་པ་ལྷས། གང་ཞིག་གང་གང་ལ་དགའ་བ། ། དེ་ཡིས་དེ་དེ་སྔར་སྤྱད་
བྱ། ། ཉམས་པར་གྱུར་པ་དམ་ཆོས་ཀྱི། ། སྣོད་ནི་ཅིས་ཀྱང་མ་ཡིན་ནོ། །
ཞེས་གསུངས་པ་ལྟར་རོ། ། གཞུག་པའི་ ཐབས་སུ་ཀུན་གཞི་ལ་ སོགས་པ་
གསུངས་པ་འབའ་ཞིག་ཏུ་མ་ཟད་ཀྱི། འོན་ཀྱང་། འཇིག་ཚོགས་ལྟ་དང་བྲལ་
ཡང་སངས་རྒྱས་ཀྱི། ། ཇི་ལྟར་ང་དང་ང་ཡི་ཞེས་བསྟན་ལྟར། ། དེ་བཞིན་
དངོས་རྣམས་རང་བཞིན་མེད་མོད་ཀྱི། ། ཡོད་ཅེས་དྲང་དོན་ཉིད་དུ་བསྟན་པ་
ཡིན། ། འཇིག་ཚོགས་ལ་ལྟ་བ་མཐའ་དག་སྤངས་པས་ང་དང་ངའི་མེད་དུ་ཟིན་
ཀྱང་། ང་དང་ངའི་ཞེས་སོགས་ཀྱི་ཐ་སྙད་འཇིག་རྟེན་གྱི་དོན་ཁོང་དུ་ཆུད་པའི་
ཐབས་ཡིན་པའི་ཕྱིར། སངས་རྒྱས་བཅོམ་ལྡན་འདས་ཀྱིས་ང་དེའི་ཚེ་དེའི་དུས་
ན་ཞེས་སོགས་ཇི་ལྟར་ང་དང་ངའི་ཞེས་བསྟན་པ་དེ་བཞིན་དུ། དངོས་པོ་
རྣམས་རང་བཞིན་གྱིས་གྲུབ་པ་མེད་མོད་ཀྱི། འཇིག་རྟེན་གྱི་དོན་ཁོང་དུ་ཆུད་
པའི་ཐབས་སུ་གཟུགས་དང་ཚོར་བ་ལ་སོགས་པ་ཕྱི་ནང་གི་དངོས་པོ་རྣམས་ཡོད་
ཅེས་དྲང་དོན་ཉིད་དུ་བསྟན་པ་ཡིན་ནོ། ། དེ་སྐད་དུའང་། ཤར་ཀྱི་རི་བོའི་སྡེ་
པ་དང་མཐུན་པའི་ཚིགས་སུ་བཅད་པ་ལས། གལ་ཏེ་འཇིག་རྟེན་རྣམ་འདྲེན་
རྣམས། ། འཇིག་རྟེན་མཐུན་པར་མི་འཇུག་ན། ། སངས་རྒྱས་ཆོས་ཉིད་གང་
ཡིན་དང་། ། སངས་རྒྱས་སུས་ཀྱང་ཤེས་མི་འགྱུར། ། ཕུང་པོ་དག་དང་ཁམས་
རྣམས་དང་། ། སྐྱེ་མཆེད་རང་བཞིན་གཅིག་བཞེད་པ། ། ཁམས་གསུམ་པོ་
དག་སྟོན་མཛད་པ། ། འདི་ནི་འཇིག་རྟེན་མཐུན་འཇུག་ཡིན། ། མིང་མེད་པ་
ཡི་ཆོས་ཀྱི་རྣམས། ། བསམ་དུ་མེད་པའི་མིང་དག་གིས། ། སེམས་ཅན་རྣམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 127
ལཡོངས་བརྗོད་པ། ། འདི་ནི་འཇིག་རྟེན་མཐུན་འཇུག་ཡིན། ། དངོས་མེད་
ཉེ་བར་སྟོན་མཛད་ཅིང་། ། སངས་རྒྱས་རང་བཞིན་ལ་བཞུགས་པས། །
དངོས་མེད་འགའ་ཡང་འདོར་མེད་པ། ། འདི་ནི་འཇིག་རྟེན་མཐུན་འཇུག་
ཡིན། ། དོན་དང་དོན་མེད་མི་གཟིགས་ལ། ། འགོག་པ་དང་ནི་དམ་པའི་
དོན། ། སྨྲ་བ་རྣམས་ཀྱིས་མཆོག་གསུངས་པ། ། འདི་ནི་འཇིག་རྟེན་མཐུན་
འཇུག་ཡིན། ། ཞིག་པ་མེད་ཅིང་སྐྱེ་མེད་ལ། ། ཆོས་ཀྱི་དབྱིངས་དང་མཉམ་
གྱུར་ཀྱང་། ། སྲེག་པའི་བསྐལ་པ་སྟོན་མཛད་པ། ། འདི་ནི་འཇིག་རྟེན་མཐུན་
འཇུག་ཡིན། ། དུས་གསུམ་དག་ཏུ་སེམས་ཅན་གྱི། ། རང་བཞིན་དམིགས་པ་
མ་ཡིན་ལ། ། སེམས་ཅན་ཁམས་ཀྱང་སྟོན་མཛད་པ། ། འདི་ནི་འཇིག་རྟེན་
མཐུན་འཇུག་ཡིན། ། ཞེས་རྒྱ་ཆེར་གསུངས་པ་ལྟར་རོ། ། གཉིས་པ་ཞར་ལ་
རྣམ་རིག་པའི་འདོད་པ་དགག་པ་ལ། འདོད་པ་དགོད་པ་དང་། དེ་དགག་པ་
གཉིས་ལས། དང་པོ་ནི། དེ་ལྟར་དབུ་མ་པ་དག་གིས་ཀུན་གཞི་ལ་སོགས་པ་
དྲང་དོན་དུ་བསྟན་ཅིང་། ཆོས་ཐམས་ཅད་རང་བཞིན་མེད་པར་བཤད་པ་ན།
རྣམ་རིག་པ་དག་ཕྱོགས་དེ་མི་བཟོད་ཅིང་། རང་གི་རྣམ་པར་རྟོག་པས་སྦྱར་
བའི་ལུགས་བརྗོད་པའི་སྒོ་ནས་དོན་རྣམ་པར་འཇོག་པར་བྱེད་པ་རྣམས་ཀྱིས་ཇི་
སྐད་བཤད་པའི་ལུགས་བསལ་བར་བྱ་བའི་ཕྱིར་སྨྲས་པ། གཟུང་བ་མེད་པར་
འཛིན་པ་མ་མཐོང་ཞིང་། ། སྲིད་གསུམ་རྣམ་ཤེས་ཙམ་དུ་རབ་རྟོགས་པས། །
ཤེས་རབ་ལ་གནས་བྱང་ཆུབ་སེམས་དཔའ་དེས། ། རྣམ་ཤེས་ཙམ་དུ་དེ་ཉིད་
རྟོགས་པར་འགྱུར། ། ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་ལ་གནས་པའི་
བྱང་ཆུབ་སེམས་དཔའ་ས་དྲུག་པ་བ་དེས། ཆོས་རྣམས་ཀྱི་དོན་དམ་པའི་དེ་ཁོ་
ན་ཉིད་རྣམ་པར་ཤེས་པ་ཙམ་གྱི་ངོ་བོར་རབ་ཏུ་རྟོགས་པར་འགྱུར་རོ། ། དེ་
ཅིའི་ཕྱིར་ཞེ་ན། བྱང་ཆུབ་སེམས་དཔའ་འདིས་འཆད་པར་འགྱུར་བའི་རིགས་



128 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པས་སེམས་ཀྱི་གཟུང་བ་མེད་པས་དེ་ལ་ལྟོས་པའི་འཛིན་པའང་མ་མཐོང་ཞིང་།
སྲིད་པ་གསུམ་པོ་འདི་དག་ཕྱི་རོལ་དོན་གྱིས་དབེན་པའི་རྣམ་པར་ཤེས་པ་ཙམ་
མོ་ཞེས་ཡུན་རིང་དུ་གོམས་པར་བྱས་པས། གོམས་པ་རབ་ཏུ་གྱུར་པ་ན་གཟུང་
འཛིན་དང་བྲལ་བའི་རྣམ་པར་ཤེས་པ་བརྗོད་དུ་མེད་པ་ཙམ་ཞིག་སོ་སོ་རང་
རིག་པའི་ཚུལ་གྱིས་རབ་ཏུ་རྟོགས་པའི་ཕྱིར་རོ། ། གལ་ཏེ་དོན་མེད་པའི་རྣམ་
པར་ཤེས་པ་ཙམ་ཡིན་ན་གཟུགས་སོགས་དོན་དུ་སྣང་བའི་རྣམ་པར་ཤེས་པ་ཇི་
ལྟར་སྐྱེ་ཞེ་ན། ཇི་ལྟར་རླུང་གིས་བསྐུལ་བས་རྒྱ་མཚོ་ནི། ། ཆེ་ལས་ཆུ་རླབས་
འབྱུང་བ་དེ་བཞིན་དུ། ། ཀུན་གྱི་ས་བོན་ཀུན་གཞི་ཞེས་བྱ་ལས། ། རང་གི་
ནུས་པ་རྣམ་ཤེས་ཙམ་ཞིག་འབྱུང་། ། ཇི་ལྟར་རྒྱ་མཚོ་ཆེན་པོ་ལས་རླུང་གི་རྐྱེན་
གྱིས་བསྐུལ་བས་ཆུའི་རླབས་ཆེ་ཆུང་རྣམས་རྐྱེན་ཇི་ལྟ་བ་བཞིན་དུ་འབྱུང་བ་དེ་
བཞིན་དུ། ཀུན་ནས་ཉོན་མོངས་པའི་ཆོས་ཀུན་གྱི་ས་བོན་ཐམས་ཅད་པ་ཀུན་
གཞིའི་རྣམ་པར་ཤེས་པ་ལ་གཟུང་བ་དང་འཛིན་པར་མངོན་པར་ཞེན་པའི་རྣམ་
པར་ཤེས་པ་ཐོག་མ་མེད་པ་ནས་གཅིག་ནས་གཅིག་ཏུ་བརྒྱུད་དེ་འོངས་པ་བཞག་
པས་རང་གི་ནུས་པ་ཡོངས་སུ་སྨིན་པ་ལས། གཟུང་བ་དང་འཛིན་པ་གཉིས་སུ་
སྣང་བའི་རྣམ་པར་ཤེས་པ་ཙམ་ཞིག་འབྱུང་བ་ན། བྱིས་པ་རྣམས་གཟུང་བ་
དང་འཛིན་པར་རྣམ་པར་རྟོག་པར་བྱེད་ཀྱི། ཤེས་པ་ལས་ཐ་དད་པའི་གཟུང་
བཡོད་པ་ནི་མ་ཡིན་ནོ། ། དཔེར་ན། དབང་ཕྱུག་རྒྱུར་སྨྲ་བ་དག བ་ནི་བ་
སྦྲ་རྣམས་ཀྱི་རྒྱུ། ། ཆུ་ཤེལ་ཆུ་རྣམས་ཀྱི་བཞིན་དང་། ། བླག་ཤ་ཡན་ལག་
རྣམས་ཀྱི་ལྟར། ། དེ་ནི་ལུས་ཅན་ཀུན་གྱི་རྒྱུ། ། ཞེས་དབང་ཕྱུག་འགྲོ་བ་
མཐའ་དག་གི་བྱེད་པ་པོར་སྨྲ་བ་དེ་བཞིན་དུ། ཀུན་གཞིའི་རྣམ་པར་ཤེས་པ་སྨྲ་
བ་དག་ཀྱང་། ཀུན་གཞི་ཉིད་འགྲོ་བ་མཐའ་དག་གི་རྒྱུར་སྨྲ་བར་བྱེད་དེ།
དབང་ཕྱུག་རྟག་ལ་ཀུན་གཞི་མི་རྟག་ཅེས་བྱ་བ་འདི་ཙམ་ཞིག་ནི་ཁྱད་པར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 129
རོ། ། གང་གི་ཕྱིར་གསུང་རབ་ཀྱི་རྣམ་པར་གཞག་པ་ནི་འདི་ཡིན་པ། དེ་ཕྱིར་
གཞན་གྱི་དབང་གི་ངོ་བོ་གང་། ། དངོས་པོ་བཏགས་པར་ཡོད་པའི་རྒྱུར་འགྱུར་
ཞིང། ། ཕྱི་རོལ་གཟུང་བ་མེད་པར་འབྱུང་འགྱུར་ལ། ། ཡོད་དང་སྤྲོས་ཀུན་
ཡུལ་མིན་རང་བཞིན་ཡོད། ། དེ་བས་ན་གཞན་གྱི་དབང་གི་ངོ་བོ་ཡང་དག་པ་
མ་ཡིན་པའི་ཀུན་ཏུ་རྟོག་པ་གང་ཡིན་པ་དེ་ནི། གང་ཟག་དང་ཆོས་ཀྱི་དངོས་པོ་
བཏགས་པར་ཡོད་པ་རྣམས་ཀྱིས་སྒྲོ་བཏགས་པའི་རྒྱུར་འགྱུར་བར་ཁས་བླང་
དགོས་ཏེ། གཞན་དུ་ན་འཁྲུལ་པའི་གཞི་མེད་པའི་ཕྱིར་འགའ་ཡང་བདག་དང་
ཆོས་སུ་འཁྲུལ་པར་མི་རུང་བའི་ཕྱིར་རོ། ། དཔེར་ན། སྦྲུལ་དུ་འཁྲུལ་པ་ཐག་
པའི་རྒྱུ་མཚན་ཅན་ནི་ཐག་པ་མེད་པར་མི་རུང་ལ། བུམ་པར་འཁྲུལ་པ་ས་ལ་
སོགས་པའི་རྒྱུ་མཚན་ཅན་ནི་ས་ལ་སོགས་པ་ལ་མ་ལྟོས་པར་ནམ་མཁའི་ཕྱོགས་
སུ་མི་རུང་བ་བཞིན་ནོ། ། དེ་བས་ན་གཞན་གྱི་དབང་འདི་ནི་ཕྱི་རོལ་གྱི་གཟུང་
བ་མེད་པར་རང་ཉིད་གཉིས་སུ་སྣང་བའི་ངོ་བོར་འབྱུང་བར་འགྱུར་བ་དང་།
བདག་དང་ཆོས་སུ་སྒྲོ་བཏགས་པའི་གཞིར་རྫས་སུ་ཡོད་པ་དང་། སྤྲོས་པ་སྒྲ་
རྟོག་ཀུན་གྱི་ཡུལ་མིན་པའི་རང་བཞིན་དུ་ཡོད་དེ། སྒྲ་དང་རྟོག་པ་རྣམས་ནི་སྒྲོ་
བཏགས་པའི་སྤྱོད་ཡུལ་ཅན་ཡིན་པའི་ཕྱིར་དང་། གཞན་དབང་ནི་རྗེས་ཐོབ་
དག་པ་འཇིག་རྟེན་པའི་སྤྱོད་ཡུལ་ཡིན་པའི་ཕྱིར་རོ། ། དེ་དག་ནི་རྣམ་རིག་པ་
དག་གི་འདོད་པའོ། ། དེ་དགག་པ་ལ་གསུམ། ཤེས་བྱ་མེད་པའི་ཤེས་པ་
དགག གཉིས་མེད་གཞན་དབང་རྫས་གྲུབ་དགག སེམས་ཙམ་གསུངས་པའི་
དགོངས་པ་བསྟན། དང་པོ་ལ། ཕྱི་དོན་མེད་པའི་ཤེས་པའི་མཐུན་དཔེ་དགག
ཕྱི་དོན་མེད་པའི་སྒྲུབ་བྱེད་གཞན་ཡང་དགག་པའོ། ། དང་པོ་ལ་གཉིས་ལས།
ཡིད་ཤེས་འཁྲུལ་པའི་མཐུན་དཔེ་དགག་པ་ནི། རྣམ་པར་ཤེས་པ་ནི་ཡུལ་རིག་
པས་རབ་ཏུ་ཕྱེ་བའི་ཕྱིར། ཡུལ་མེད་པའི་རྣམ་པར་ཤེས་པ་མ་མཐོང་ནས།



130 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྣམ་པར་ཤེས་པ་ཙམ་དུ་སྨྲ་བ་ལ། ཕྱི་རོལ་མེད་སེམས་དཔེ་ནི་གང་དུ་ཡོད། །
ཅེས་དྲིས་སོ། ། སྨྲས་པ། རྨི་ལམ་ཇི་བཞིན་ཅེ་ན། ཇི་ལྟར་ཁང་མིག་ཤིན་ཏུ་
ཆུང་ངུའི་ནང་དུ་ཉལ་ཏེ་གཉིད་ཀྱིས་ལོག་པ་ན། ཁང་མིག་གི་ནང་དུ་གླང་པོ་
ཆེའིཁྱུ་འཁྲིགས་པ་རྨིས་པའི་ཚེ་ཡུལ་ཇི་ལྟ་བ་བཞིན་ཡོད་པ་མ་ཡིན་ཏེ། ཁང་
མིག་གི་ནང་དུ་གླང་པོ་ཆེའི་ཁྱུ་ཤོང་བའི་གོ་སྐབས་མེད་པའི་ཕྱིར་རོ། ། དེ་
བཞིན་དུ་ཤེས་པ་ཐམས་ཅད་མེད་བཞིན་དུ་འབྱུང་བ་ཡིན་ནོ་ཞེ་ན། དེའང་
སྙིང་པོ་མེད་པར་བསྟན་པའི་ཕྱིར། དེ་བསམ་བྱ། ཞེས་སྨོས་ཏེ། རྨི་ལམ་ན་
ཡུལ་མེད་པའི་ཤེས་པ་གྲུབ་མ་གྲུབ་དཔྱད་པར་བྱ་བ་ཡིན་ནོ་ཞེས་པའི་དོན་
ཏོ། ། དེ་ཅིའི་ཕྱིར་ཞེ་ན། གང་ཚེ་ང་ལ་རྨི་ལམ་ན་ཡང་སེམས། ། ཡོད་མིན་
དེ་ཚེ་ཁྱོད་ཀྱི་དཔེ་ཡོད་མིན། ། གང་གི་ཚེ་དབུ་མ་པ་ངའི་ལུགས་ལ། སད་པའི་
གནས་སྐབས་སུ་མ་ཟད། རྨི་ལམ་ནའང་སེམས་བདེན་པ་བ་ཡོད་པ་མིན་པ་
དེའི་ཚེ། རྣམ་རིག་པ་ཁྱོད་ཀྱིས་བཀོད་པའི་རྨི་ལམ་ནི་ཤེས་པ་བདེན་པ་བ་སྒྲུབ་
པའི་དཔེར་ཡོད་པ་མ་ཡིན་ནོ། ། གལ་ཏེ་སད་ཚེ་རྨི་ལམ་དྲན་ལས་ཡིད། །
ཡོདན་ཕྱི་རོལ་ཡུལ་ཡང་དེ་བཞིན་འགྱུར། ། གལ་ཏེ་སད་པའི་ཚེ་རྨི་ལམ་གྱི་
ཤེས་པ་འཁྲུལ་པ་མྱོང་བ་དྲན་པ་ལས་ཡིད་ཀྱི་ཤེས་པ་འཁྲུལ་པ་ཡོད་པར་གྲུབ་བོ་
ཞེན། འོ་ན་ནི་ཇི་ལྟར་རྨི་ལམ་ན་ཤེས་པ་ཡོད་པ་དེ་བཞིན་དུ་ཕྱི་རོལ་གྱི་ཡུལ་
ཡང་ཡོད་པར་འགྱུར་ཏེ། ཅིའི་ཕྱིར་ཞེ་ན། ཇི་ལྟར་ཁྱོད་ཀྱིས་ངས་མཐོང་སྙམ་
དྲན་པ། ། དེ་འདྲ་ཕྱི་རོལ་ལ་ཡང་མཚུངས་པ་ཡིན། ། ཇི་ལྟར་སད་པའི་
གནས་སྐབས་ན་ངས་འདི་ལྟ་བུ་མཐོང་ངོ་སྙམ་དུ་ཤེས་པ་དྲན་པ་དེ་དང་འདྲ་
བར་གླང་པོ་ཆེ་ལ་སོགས་པའི་ཡུལ་ལའང་དྲན་པ་ཡོད་པར་མཚུངས་པའི་ཕྱིར་
རོ། ། རྣམ་པར་ཤེས་པ་སྨྲ་བས་དཔེ་བསྒྲུབ་པའི་ཕྱིར་སྒྲུབ་བྱེད་གཞན་སྨྲས་པ།
གལ་ཏེ་གཉིད་ནང་མིག་བློ་མི་སྲིད་པས། ། ཡོད་མིན་ཡིད་ཀྱི་ཤེས་པ་ཁོ་ན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 131
ཡོད། ། དེ་ཡི་རྣམ་པ་ཕྱི་རོལ་ཉིད་དུ་ཞེན། ། རྨི་ལམ་ཇི་ལྟ་བཞིན་དུ་འདིར་
ཡོད་ན། ། གལ་ཏེ་གཉིད་ཀྱི་ནང་ན་དེས་དཀྲུགས་པས་མིག་བློ་ལ་སོགས་པའི་
དབང་པོའི་ཤེས་པ་རྣམས་མི་སྲིད་པས་གཟུགས་སོགས་ཕྱི་རོལ་གྱི་ཡུལ་ཡོད་པ་
མིན་ལ། འོན་ཀྱང་གཉིད་ཀྱིས་བསླད་པའི་ཡིད་ཀྱི་རྣམ་པར་ཤེས་པ་ཡུལ་དུ་
སྣང་བ་ཁོ་ན་ཡོད་ལ་དེའི་རྣམ་པ་ལ་རྨི་ལམ་གྱི་ཚེ། ཕྱི་རོལ་དུ་ཞེན་པར་བྱེད་པ་
ཙམམོ། ། དེ་བས་ན་རྨི་ལམ་དུ་ཡུལ་མེད་པའི་རྣམ་པར་ཤེས་པ་འབྱུང་བ་དེ་
བཞིན་དུ་སད་པའི་གནས་སྐབས་འདིར་ཡང་འབྱུང་ངོ་ཞེ་ན། དེའང་མ་ཡིན་
ཏེ། ཇི་ལྟར་ཁྱོད་ཀྱི་ཕྱི་ཡུལ་རྨི་ལམ་དུ། ། མ་སྐྱེས་དེ་བཞིན་ཡིད་ཀྱང་སྐྱེས་མ་
ཡིན། ། མིག་དང་མིག་གི་ཡུལ་དང་དེས་བསྐྱེད་སེམས། ། གསུམ་པོ་ཐམས་
ཅད་ཀྱང་ནི་བརྫུན་པ་ཡིན། ། ཇི་ལྟར་ཁྱོད་ཀྱི་ལུགས་ལ་རྨི་ལམ་དུ་ཕྱི་རོལ་གྱི་
ཡུལ་སྐྱེ་བ་མེད་པ་དེ་བཞིན་དུ། ཡིད་ཀྱི་རྣམ་པར་ཤེས་པའང་སྐྱེས་པ་མ་ཡིན་
ནོ། ། འོན་ཀྱང་ཇི་ལྟར་སད་པའི་ཚེ་གཟུགས་མཐོང་བ་ན། མིག་དང་།
གཟུགས་དང་། རྣམ་པར་ཤེས་པ་གསུམ་དམིགས་པ་དེ་བཞིན་དུ། རྨི་ལམ་གྱི་
ཚེའང་གསུམ་པོ་དེ་དག་དམིགས་པ་ཡིན་ནོ། ། ཇི་ལྟར་དེར་མིག་དང་མིག་གི་
ཡུལ་གཟུགས་གཉིས་བདེན་པ་མེད་པ་དེ་བཞིན་དུ་དེས་བསྐྱེད་པའི་མིག་གི་
སེམས་ཀྱང་བདེན་པ་མེད་པས། དེའི་ཕྱིར་རྨི་ལམ་གྱི་ཡུལ་དང་དབང་པོ་དང་
རྣམ་ཤེས་གསུམ་པོ་ཐམས་ཅད་ནི་བརྫུན་པ་འབའ་ཞིག་ཡིན་ནོ། ། རྣ་སོགས་
ལྷག་མ་གསུམ་ལའང་སྐྱེ་བ་མེད། ། དེ་བཞིན་དུ་རྨི་ལམ་གྱི་གནས་སྐབས་ཀྱི་རྣ་
བ་ནས་ཡིད་ཀྱི་བར་གྱི་ཡུལ་དང་། དབང་པོ་དང་རྣམ་ཤེས་རྣམས་ལའང་སྐྱེ་བ་
མེད་དོ། ། དེའི་ཕྱིར་རྨི་ལམ་གྱི་ཡུལ་དང་དབང་པོ་དང་རྣམ་ཤེས་ཐམས་ཅད་
བརྫུན་པ་ཡིན་པའི་ཕྱིར་ཡིད་ཀྱི་ཤེས་པ་བདེན་པར་ཡོད་དོ་ཞེས་བྱ་བར་མི་
རིགས་སོ། ། རྨི་ལམ་གྱི་ཡུལ་དང་དབང་པོ་དང་རྣམ་པར་ཤེས་པ་བརྫུན་པ་



132
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འབའ་ཞིག་ཏུ་མ་ཟད་ཀྱི། རྨི་ལམ་ཇི་ལྟ་བཞིན་དུ་སད་འདིར་ཡང་། ། དངོས་
རྣམས་བརྫུན་ཡིན་སེམས་དེ་ཡོད་མ་ཡིན། ། སྤྱོད་ཡུལ་མེད་ཅིང་དབང་པོ་
རྣམས་ཀྱང་མེད། ། ཇི་ལྟར་རྨི་ལམ་གྱི་ཡུལ་དང་དབང་པོ་དང་རྣམ་པར་ཤེས་
པ་བརྫུན་པ་དེ་བཞིན་དུ་སད་པའི་སྐབས་འདིར་ཡང་
། སྤྱིར་ཕྱི་ནང་གི་དངོས་
པོ་ཐམས་ཅད་བརྫུན་པ་ཡིན་ཞིང་། བྱེ་བྲག་ཏུ་དམིགས་བྱེད་ཀྱི་སེམས་དང་།
དམིགསpའི་སྤྱོད་ཡུལ་དང་། རྟེན་དབང་པོ་རྣམས་ཀྱང་བདེན་པར་གྲུབ་པ་
མེད་དོ། ། དེའི་ཕྱིར་མདོ་ལས། སྲིད་པའི་འགྲོ་བ་རྨི་ལམ་ལྟ་བུ་སྟེ། ། འདི་ལ་
སུ་ཡང་མི་འཆི་སྐྱེ་བ་མེད། ། སེམས་ཅན་མིང་དང་སྲོག་ཀྱང་མི་རྙེད་དེ། །
ཆོས་འདི་ཐམས་ཅད་དབུ་བ་ཆུ་ཤིང་འདྲ། ། ཞེས་གསུངས་པ་ཡིན་ནོ། །
གཞན་ཡང་། འདི་ན་ཇི་ལྟར་སད་བཞིན་ཇི་སྲིད་དུ། ། མ་སད་དེ་སྲིད་དེ་ལ་
གསུམ་པོ་ཡོད། ། སད་པར་གྱུར་ན་གསུམ་ཅར་ཡོད་མིན་ལྟར། ། གཏི་མུག་
གཉིད་སད་ལས་དེ་དེ་བཞིན་ནོ། འཇིག་རྟེན་འདི་ན་ཇི་ལྟར་སད་པའི་གནས་
སྐབས་ན་ཡུལ་དབང་ཤེས་གསུམ་ཡོད་པ་དེ་བཞིན་དུ་ཇི་སྲིད་གཉིད་ལས་མ་སད་
པ་དེ་སྲིད་དུ་རྨི་ལམ་གྱི་སྐྱེས་བུ་དེ་ལ་ཡུལ་དབང་རྣམ་པར་ཤེས་པ་གསུམ་ཅར་
ཡོད་དེ། གསུམ་དུ་སྣང་བ་ཡོད་ཅིང་སྣང་བ་ལྟར་ཞེན་པའང་ཡོད་པའི་ཕྱིར།
གཉིད་ལས་སད་པར་གྱུར་པ་ན་རྨི་ལམ་གྱི་སྐབས་ཀྱི་གསུམ་པོ་ཡོད་པ་མིན་པ་
ལྟར། ཇི་ལྟར་མ་རིག་པའི་གཉིད་ལས་མ་སད་པ་དེ་སྲིད་དུ་ཡུལ་དང་དབང་པོ་
དང་རྣམ་ཤེས་གསུམ་ཅར་མཚུངས་པར་ཡོད་ལ། གང་གི་ཚེ་མ་རིག་པའི་
གཉིད་ལས་སད་དེ། སྤྲོས་པ་ཐམས་ཅད་དང་བྲལ་བའི་ཆོས་ཀྱི་དབྱིངས་མངོན་
སུམ་དུ་བྱས་པ་དེའི་ཚེ་གསུམ་པོ་དེ་སད་པའི་དུས་དེ་བཞིན་དུ་སྣང་བ་ཡོད་པ་མ་
ཡིན་ནོ། ། དེའི་ཕྱིར་ཡུལ་མེད་པའི་རྣམ་ཤེས་ཡོད་པར་མི་རིགས་སོ། ། གཉིས་
པ་དབང་ཤེས་འཁྲུལ་པའི་དཔེ་དགག་པ་ནི། གལ་ཏེ་རབ་རིབ་ཅན་གྱིས་ཡོད་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 133
པ་མ་ཡིན་པའི་སྐྲ་ཤད་ལ་སོགས་པ་དམིགས་པའི་ཕྱིར། ཕྱི་རོལ་མེད་ཀྱང་རྣམ་
པར་ཤེས་པ་ཡོད་དོ་ཞེ་ན། འདི་ལ་དགག་པ་དངོས་དང་། དེའི་སྐྱོན་སྤོང་
དགག་པ་གཉིས་ལས། དང་པོ་ནི། གལ་ཏེ་ཤེས་བྱ་མེད་པར་བློ་ཡོད་ན། །
དབང་པོ་རབ་རིབ་བཅས་པའི་བློ་གང་གིས། ། རབ་རིབ་མཐུ་ཡིས་སྐྲ་རྣམས་
གང་མཐོང་བ། ། དེ་བློ་ལ་ལྟོས་གཉིས་ཅར་བདེན་པ་སྟེ། ། དོན་གསལ་མཐོང་
ལ་གཉིས་ཀའང་བརྫུན་པ་ཡིན། ། མིག་གི་དབང་པོ་རབ་རིབ་དང་བཅས་པའི་
བློ་གང་གིས་རབ་རིབ་ཀྱིས་བསླད་པའི་མཐུས་སྐྲ་ཤད་ལ་སོགས་པའི་ཡུལ་གང་
མཐོང་བ་དེའང་དེར་སྣང་བའི་བློ་ལ་ལྟོས་ནས་ཡུལ་དང་ཡུལ་ཅན་གཉིས་ཅར་
བདེན་པ་སྟེ། དེ་དང་དེར་སྣང་བའི་ཕྱིར་རོ། ། རབ་རིབ་དང་བྲལ་བའི་དོན་
གསལ་བ་མཐོང་བ་ལ་ལྟོས་ནས་ཡུལ་དང་ཡུལ་ཅན་གཉིས་ཀའང་བརྫུན་པ་ཡིན་
ཏེ། གཉིས་ཀའང་དེ་ལ་མི་སྣང་བའི་ཕྱིར་རོ། ། དེའི་ཕྱིར་ཡུལ་མེད་པའི་ཡུལ་
ཅན་གྱི་ཤེས་པ་ནམ་ཡང་ཡོད་པ་མ་ཡིན་ནོ། ། དེ་ལྟ་མ་ཡིན་པར། གལ་ཏེ་
ཤེས་བྱ་མེད་པའི་བློ་ཡོད་ན། ། སྐྲ་དེའི་ཡུལ་དང་མིག་ནི་རྗེས་འབྲེལ་བའི། །
རབ་རིབ་མེད་ལའང་སྐྲ་ཤད་བློར་འགྱུར་ན། ། དེ་ལྟ་མ་ཡིན་དེའི་ཕྱིར་དེ་ཡོད་
མིན། ། གལ་ཏེ་ཤེས་བྱའི་ཡུལ་སྐྲ་ཤད་མེད་པ་དེར་སྣང་བའི་བློ་ཡོད་ན། སྐྲ་
ཤད་དེའི་ཡུལ་དང་རྗེས་སུ་འབྲེལ་བའི་འཁར་གཞོང་ལ་སོགས་པའི་ཡུལ་དེར་
རབ་རིབ་མེད་པའི་མིག་ཅན་གྱིས་མིག་གཏད་པ་ནའང་སྐྲ་ཤད་དུ་སྣང་བའི་བློ་
སྐྱེ་བར་འགྱུར་ཏེ། ཡུལ་སྐྲ་ཤད་མེད་པར་མཚུངས་པའི་ཕྱིར་རོ། ། ཡུལ་སྐྲ་
ཤད་ཡོད་པ་དང་མེད་པའི་དབང་གིས་དེར་སྣང་བའི་བློ་སྐྱེ་བ་དང་མི་སྐྱེ་བ་མ་
ཡིན་གྱི་སྣང་རུང་གི་རྒྱུའི་ཁྱད་པར་གཞན་ལས་ཡིན་ནོ་ཞེ་ན། མ་ཡིན་ཏེ། འོག་
ནས་འགོག་པར་འགྱུར་བའི་ཕྱིར། དེ་བས་ན་རབ་རིབ་མེད་པ་ལ་སྐྲ་ཤད་དུ་
སྣང་བ་སྐྱེ་བ་དེ་ལྟ་མ་ཡིན་པ་དེའི་ཕྱིར། ཡུལ་མེད་པའི་ཡུལ་ཅན་གྱི་ཤེས་པ་



134 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཡོད་པ་མིན་ནོ། །
གཉིས་པ་དེའི་སྐྱོན་སྤང་དགག་པ་ནི། གང་ཕྱིར་མཐོང་བ་དག་ལ་བློ་
ནུས་ནི། ། སྨིན་མེད་དེ་ཕྱིར་དེ་ལ་བློ་མི་འབྱུང་། ། ཤེས་བྱ་ཡོད་དངོས་བྲལ་
བས་མིན་ཞེ་ན། །ཡུལ་ཡོད་པ་དང་མེད་པས་ཤེས་པ་སྐྱེ་བ་དང་མི་སྐྱེ་བར་ངེས་
ན་དེ་ལྟར་འགྱུར་ནའང་། འདིར་ཤེས་བྱ་ཡོད་པ་ལས་དེར་སྣང་བའི་བློ་སྐྱེ།
ཤེས་བྱའི་དངོས་པོ་དང་བྲལ་བས་དེའི་བློ་མི་སྐྱེ་བ་མ་ཡིན་གྱི། འོ་ན་ཅི་ཞེ་ན།
རང་གི་བག་ཆགས་ཡོངས་སུ་སྨིན་པ་དང་། མ་སྨིན་པ་ལས་ཡིན་ནོ། ། གང་གི་
ཕྱིར་དེ་ལྟ་ཡིན་པ་དེའི་ཕྱིར་སྐྲ་ཤད་མཐོང་བ་དག་ལ་སྐྲ་ཤད་ཀྱི་བློའི་ནུས་པ་
ཡོངས་སུ་སྨིན་ཞིང་། ནུས་པ་ཡོངས་སུ་སྨིན་པ་མེད་པའི་ཕྱིར་རབ་རིབ་མེད་པ་
དེ་ལ་སྐྲ་ཤད་དུ་སྣང་བའི་བློ་མི་འབྱུང་བ་ཡིན་ནོ་ཞེ་ན། གལ་ཏེ་ནུས་པ་ཞེས་བྱ་
བ་འགའ་ཞིག་ཡོད་ན། དེ་སྨིན་པ་དང་། མ་སྨིན་པ་ལས་ཤེས་པ་སྐྱེ་བ་དང་།
མི་སྐྱེ་བར་འགྱུར་བ་ཞིག་ན། ནུས་པ་མེད་པས་འདི་ནི་འགྲུབ་མ་ཡིན། །
འཆད་པར་འགྱུར་བའི་རིགས་པས་ནུས་པ་མེད་པས་བཤད་མ་ཐག་པའི་ངེས་པ་
འདི་འགྲུབ་པ་མ་ཡིན་ནོ། ། ཅི་ལྟར་ནུས་པ་མི་འགྲུབ་ཅེ་ན། སྐྱེས་ལ་ནུས་པ་
སྲིད་པ་ཡོད་མ་ཡིན། ། མ་སྐྱེས་ངོ་བོ་ལ་ཡང་ནུས་ཡོད་མིན། ། ནུས་པ་ཞེས་བྱ་
བཅུང་ཟད་ཅིག་ཡོངས་སུ་རྟོག་ན། རྣམ་ཤེས་ད་ལྟར་བ་དང་འབྲེལ་བ་ཅན་
ཞིག་གམ། འདས་པ་དང་། མ་འོངས་པ་དང་འབྲེལ་བ་ཅན་ཞིག་ཡོངས་སུ་
རྟོག དང་པོ་ལྟར་ན་རྣམ་པར་ཤེས་པ་སྐྱེས་པ་ད་ལྟ་བ་ལ་ནུས་པ་སྲིད་པ་ཡོད་
པ་མ་ཡིན་ཏེ། གང་གི་ཚེ་ནུས་པའི་ཞེས་དྲུག་པ་ཡིན་པ་དེའི་ཚེ་ནུས་པ་ད་ལྟར་
བཡིན་ཅིང་། དེའང་རྣམ་པར་ཤེས་པ་ལས་གཞན་མ་ཡིན་པས། རྣམ་པར་
ཤེས་པ་འབྲས་བུར་གྱུར་པ་ད་ལྟར་བ་ཉིད། རྒྱུ་ཉིད་དུའང་འགྱུར་ན་དེའང་
རིགས་པ་མ་ཡིན་ནོ། ། གལ་ཏེ་ཡིན་ན་རྣམ་ཤེས་ད་ལྟར་བ་སྐྱེ་བ་རྒྱུ་མེད་པར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
135 །
ཡང་འགྱུར་ཏེ་ནུས་པ་ད་ལྟར་བ་དེའི་རྒྱུར་མི་རིགས་ཤིང་རྒྱུ་གཞན་ཡང་ཁས་མ་
བླངས་པའི་ཕྱིར་རོ། ། གང་གི་ཚེ་ནུས་པ་ལས་ཞེས་ལྔ་པ་ཡིན་པ་དེའི་ཚེ་ནུས་པ་
ལས་རྣམ་ཤེས་ད་ལྟར་བ་འབྱུང་བར་འགྱུར་ན། དེའང་རིགས་པ་མ་ཡིན་ཏེ།
ད་ལྟར་བ་ཡོད་པས་གཞན་ལ་རག་མ་ལས་པའི་ཕྱིར་རོ། ། ཕྱོགས་གཉིས་པ་
ལྟར་ན་རྣམ་པར་ཤེས་པ་མ་སྐྱེས་པ་མ་འོངས་པའི་འབྲེལ་བ་ཅན་གྱི་ནུས་པ་ཡོད་
པམ་ཡིན་ཏེ། གང་གི་ཕྱིར། ཁྱད་པར་མེད་པར་ཁྱད་པར་ཅན་ཡོད་མིན། །
མོ་གཤམ་བུ་ལའང་དེ་ནི་ཡོད་པར་ཐལ། ། གང་གི་ཚེ་རྣམ་པར་ཤེས་པའི་ནུས་
པ་ཞེས་རྣམ་པར་ཤེས་པ་ཁྱད་པར་ཡིན་ལ། ནུས་པ་ཁྱད་པར་གྱི་གཞི་ཡིན་པ་
དེའི་ཚེ། ཁྱད་པར་རྣམ་པར་ཤེས་པ་མ་འོངས་པ་མེད་པས་དེས་ཁྱད་པར་དུ་
བྱས་པ་ཅན་གྱི་ནུས་པ་དེ་ནི་ཡོད་པ་མ་ཡིན་ཏེ། ཁྱད་པར་མ་བཟུང་བར་ཁྱད་
པར་གྱི་གཞིའི་བློ་མི་འཇུག་པའི་ཕྱིར་རོ། ། གལ་ཏེ་རྣམ་ཤེས་མ་སྐྱེས་པ་ལའང་
ནུས་པ་འདོད་ན་མོ་གཤམ་གྱི་བུ་ལའང་ནུས་པ་དེ་ནི་ཡོད་པར་ཐལ་བར་འགྱུར་
ཏེ། མ་སྐྱེས་པར་མཚུངས་པའི་ཕྱིར་རོ། ། གལ་ཏེ་འབྱུང་བར་འགྱུར་བས་
བསྙད་འདོད་ན། གལ་ཏེ་ནུས་པ་ལས་འབྱུང་བར་འགྱུར་བའི་རྣམ་པར་ཤེས་
པ་མ་འོངས་པ་སྙིང་ལ་བསམས་ནས་རྣམ་པར་ཤེས་པ་འདིའི་ནུས་པ་འདིའོ་ཞེས་
ནུས་པ་དེ་རྣམ་པར་ཤེས་པ་འབྱུང་བར་འགྱུར་བས་ཁྱད་པར་དུ་བྱས་ནས་བསྙད་
པ་ལ་འགལ་བ་མེད་དེ། དཔེར་ན་འབྲས་ཆན་ཚོས་ཤིག སྣལ་མ་འདི་དག་ལ་
སྣམ་བུ་གྱིས་ཤིག་ཅེས་སྨྲ་བ་བཞིན་ཅེས་འདོད་ན། ནུས་པ་མེད་པར་འདི་ཡི་
འབྱུང་འགྱུར་མེད། ། གལ་ཏེ་ནུས་པ་ཡོད་ན་དེ་ལས་འབྱུང་བར་འགྱུར་བའི་
རྣམ་པར་ཤེས་པ་མ་འོངས་པ་བློའི་ཡུལ་དུ་འགྱུར་བ་ཞིག་ན། རྣམ་པར་ཤེས་པ་
མ་འོངས་པ་མེད་པས་དེས་ཁྱད་པར་དུ་བྱས་པའི་ནུས་པ་མེད་ལ། དེའི་ཕྱིར།
མོ་གཤམ་གྱི་བུ་ལ་སོགས་པ་བཞིན་དུ་ནུས་པ་མེད་པར་འདིའི་འབྱུང་བར་འགྱུར་



136 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བ་ཉིད་ཀྱང་མེད་པ་ཡིན་ནོ། ། འདིས་ནི་འབྲས་ཆན་ལ་སོགས་པའི་དཔེ་དག་
ཀྱང་བཀག་པ་ཡིན་ནོ། ། གཞན་ཡང་རྣམ་པར་ཤེས་པ་ཡོད་ན་ནུས་པ་འགྲུབ་
ལ། ནུས་པ་གྲུབ་ན་རྣམ་པར་ཤེས་པ་འགྲུབ་པའི་ཕྱིར། རྣམ་པར་ཤེས་པ་དང་
ནུས་པ་ཕན་ཚུན་ལྟོས་པས་གྲུབ་པར་འགྱུར་ལ། དེ་ལྟར་ན་གཉིས་ཀའང་རང་
གི་ངོ་བོས་གྲུབ་པ་མ་ཡིན་ཏེ། འདི་ལྟར། ཕན་ཚུན་དོན་ལ་བརྟེན་པའི་འགྲུབ་
པནི། ། གྲུབ་པ་མིན་ཞེས་དམ་པ་རྣམས་ཀྱིས་གསུངས། ། ཕན་ཚུན་བརྟེན་
ནས་འགྲུབ་པ་རྣམས་ནི། རིང་པོ་དང་། ཐུང་ངུ་དང་། ཕ་རོལ་དང་། ཚུ་
རོལལྟར་དུ། ངོ་བོ་ཉིད་ཀྱིས་གྲུབ་པ་མིན་ཞེས་དམ་པ་མཁྱེན་རབ་མངའ་བ་
རྣམས་ཀྱིས་གསུངས་ཏེ། ཇི་སྐད་དུ། བསྟན་བཅོས་ལས། གལ་ཏེ་དངོས་པོ་
གང་ལྟོས་འགྲུབ། ། དེ་ཉིད་ལ་ཡང་ལྟོས་ནས་ནི། ། ལྟོས་བྱ་གང་ཡིན་དེ་
འགྲུབ་ན། ། གང་ལ་ལྟོས་ནས་གང་ཞིག་འགྲུབ། ། ཅེས་དང་། ཡང་
གསུངས་པ། དངོས་པོ་ལྟོས་འགྲུབ་གང་ཡིན་པ། ། དེ་མ་གྲུབ་ན་ཇི་ལྟར་
ལྟོས། ། ཅི་སྟེ་གྲུབ་པ་ལྟོས་ཞེ་ན། ། དེ་ནི་ལྟོས་པར་མི་རིགས་སོ། ། ཞེས་
གསུངས་ཤིང་། འཕགས་པ་ལྷས་ཀྱང་། འབྲས་བུ་མེད་པར་རྒྱུ་ཡི་ནི། རྒྱུ་
ཉིད་ཡོད་པ་མ་ཡིན་པར། ། དེ་ཡི་ཕྱིར་ན་འབྲས་བུ་ཀུན། ། རྒྱུ་ཉིད་དུ་ནི་ཐལ་
བར་འགྱུར། ། ཞེས་གང་གསུངས་པ་ཡིན་ནོ། ། འདིར་དོན་ནི་འདི་ཡིན་ཏེ།
ནུས་པ་མ་གྲུབ་པར་རྣམ་པར་ཤེས་པ་འགྲུབ་པ་མ་ཡིན་ཏེ། ནུས་པ་ནི་རྣམ་པར་
ཤེས་པའི་རྒྱུར་ཁས་བླངས་པའི་ཕྱིར་རོ། ། རྣམ་པར་ཤེས་པ་མ་གྲུབ་པར་ཡང་
ནུས་པ་མི་འགྲུབ་སྟེ། རྣམ་པར་ཤེས་པའི་ནུས་པ་ཞེས་ནུས་པ་རྣམ་ཤེས་ཀྱི་ཁྱད་
པར་དུ་བྱས་པ་ཡིན་པའི་ཕྱིར་རོ། ། དེ་ལྟར་ན་གཅིག་མ་གྲུབ་ནའང་གཉི་ག་མི་
འགྲུབ་པའི་ཕྱིར་ངོ་བོ་ཉིད་ཀྱིས་གྲུབ་པ་ཡོད་པ་མ་ཡིན་ནོ། ། དེ་ལྟར་ན་མ་
འོངས་པ་ལ་ནུས་པ་ཡོད་པ་མ་ཡིན་ནོ། ། ད་ནི་འདས་པ་ལའང་ནུས་པ་ཡོད་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 137 །
མཡིན་པར་བསྟན་པའི་ཕྱིར་བཤད་པ། ། གལ་ཏེ་འགགས་པའི་ནུས་སྨིན་ལས་
འགྱུར་ན། ། གཞན་གྱི་ནུས་པ་ལས་གཞན་འབྱུང་བར་འགྱུར། ། གལ་ཏེ་
འགགས་ཤིང་འདས་པའི་རྣམ་པར་ཤེས་པ་དག་གིས་རང་འགག་བཞིན་པའི་
གནས་སྐབས་ན་རང་དང་རྗེས་སུ་མཐུན་པའི་འབྲས་བུ་ཕྱི་མ་བསྐྱེད་པའི་དོན་དུ་
ཀུན་གཞི་ལ་བཞག་པའི་ནུས་པ་ཡོངས་སུ་སྨིན་པ་ལས་རྣམ་པར་ཤེས་པ་རྣམས་
འབྱུང་བར་འགྱུར་རོ་ཞེ་ན། བརྟག་པ་སྔ་མ་གཉིས་ནི་མཐའ་དཔྱོད་པ་ཙམ་
ཡིན་ལ། འདི་ནི་རྣམ་རིག་པའི་འདོད་པ་རྣལ་མ་ཡིན་ནོ། ། དེ་ལྟར་ན་རྣམ་
པར་ཤེས་པ་གཞན་གྱི་ནུས་པ་ལས་རྣམ་པར་ཤེས་པ་གཞན་འབྱུང་བར་འགྱུར་ཏེ།
གང་གི་ཕྱིར་ཞེ་ན། རྒྱུན་ཅན་རྣམས་དེར་ཕན་ཚུན་ཐ་དད་ཡོད། ། རྣམ་པར་
ཤེས་པ་སྐད་ཅིག་སྔ་ཕྱི་རྒྱུན་མ་ཆད་པར་འཇུག་པའི་རྒྱུན་ཅན། སྐད་ཅིག་སྔ་ཕྱི་
དེ་དག་ནི་རྫས་ཕན་ཚུན་ཐ་དད་དུ་ཡོད་པར་གཞན་གྱིས་ཁས་བླངས་པ་ཡིན་
ནོ། ། གལ་ཏེ་གཞན་ལས་གཞན་འབྱུང་མོད། ། མི་རིགས་པ་ཅི་ཡོད་ཅེ་ན།
འདི་ལ། གལ་ཏེ་གཞན་ལས་གཞན་ཞིག་འབྱུང་ན་ནི། ། མེ་ལྕེ་ལས་ཀྱང་མུན་
པ་མཐུག་པོ་འབྱུང་འགྱུར་ཞིང་། ། ཞེས་སོགས་ཉེས་པ་བཤད་ཟིན་ཏོ། །
གཞན་ཡང་། དེ་ ཕྱིར་ཀུན་ལས་ ཐམས་ ཅད་ སྐྱེ་ བར་འགྱུར། ། ཞེས་ ཏེ།
འདིའང་སྔར་གཞན་ལས་སྐྱེ་བ་འགོག་པའི་ཐད་དུ་བཤད་ཟིན་ཏོ། ། འདིར་
སྨྲས་པ། གལ་ཏེ་འདིར་ནི་རྒྱུན་ཅན་ཐ་དད་ཀྱི། ། དེ་དག་ལ་རྒྱུན་ཐ་དད་མེད་
དེའི་ཕྱིར། ། ཉེས་མེད་ཅེ་ན། གལ་ཏེ་རྣམ་ཤེས་རྒྱུན་གྱིས་འཇུག་པའི་སྐབས་
འདིར་རྒྱུན་ཅན་སྐད་ཅིག་སྔ་ཕྱི་ཐ་དད་པར་ཡོད་ཀྱང་། དེ་དག་གི་རྒྱུན་ཐ་དད་
མེད་པ་དེའི་ཕྱིར་ཀུན་ལས་ཐམས་ཅད་སྐྱེ་བའི་ཉེས་པ་མེད་དོ་ཞེ་ན། གལ་ཏེ་དེ་
ལྟ་ཡིན་ན་ཉེས་པ་མེད་པར་འགྱུར་བ་ཞིག་ན། འདི་ནི་མ་བསྒྲུབས་པས། འདི་
ནི་བསྒྲུབ་བྱ་ཞིག་གོ། ། ཅིའི་ཕྱིར་ཞེ་ན། ཐ་མི་དད་པའི་རྒྱུན་སྐབས་མེད་ཕྱིར་



138 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རོ། ། རྣམ་ཤེས་སྐད་ཅིག་སྔ་ཕྱི་རྫས་ཐ་དད་པ་རྣམས་ལ་ཐ་མི་དད་པའི་རྒྱུན་
གཅིག་རྗེས་སུ་འཇུག་པའི་གོ་སྐབས་མེད་པའི་ཕྱིར་རོ། ། དེའང་འདི་ལྟར།
བྱམས་པ་ཉེར་སྦས་ལ་བརྟེན་ཆོས་རྣམས་ནི། ། གཞན་ཉིད་ཕྱིར་ན་རྒྱུད་གཅིག་
གཏོགས་མིན་ཏེ། ། གང་དག་རང་མཚན་ཉིད་ཀྱིས་སོ་སོ་བ། ། དེ་དག་རྒྱུད་
གཅིག་གཏོགས་པར་རིགས་མ་ཡིན། ། ཇི་ལྟར་བྱམས་པ་དང་ཉེར་སྦས་ལྟ་བུ་
གཞན་དང་གཞན་ལ་བརྟེན་པའི་ཆོས་རྣམས་ནི་གཞན་ཉིད་ཡིན་པའི་ཕྱིར་རྒྱུད་
གཅིག་ཏུ་གཏོགས་པ་མ་ཡིན་པ་དེ་བཞིན་དུ་རྣམ་པར་ཤེས་པ་སྐད་ཅིག་སྔ་ཕྱི་
གང་དག་རང་མཚན་ཉིད་ཀྱིས་སོ་སོ་ཐ་དད་པ་དེ་དག་རྒྱུད་གཅིག་ཏུ་གཏོགས་
པར་རིགས་པ་མིན་ཏེ། གཞན་ཉིད་ཡིན་པའི་ཕྱིར་རོ། ། དེ་ལྟར་ན་ནུས་པ་
ཡོངས་སུ་སྨིན་པ་དང་མ་སྨིན་པ་ལས་རྣམ་པར་ཤེས་པ་སྐྱེ་བ་དང་མི་སྐྱེ་བ་ཡིན་ནོ་
ཞེས་སྨྲ་བ་དེ་བསལ་བ་ཡིན་ཏེ། དེའི་ཕྱིར་ཤེས་བྱ་མེད་ན་ཤེས་པའང་མེད་དོ་
ཞེསབྱ་བ་འདི་གནས་པ་ཡིན་ནོ། ། གཉིས་པ་ཕྱི་མེད་ཤེས་པ་ཡོད་པའི་སྒྲུབ་
བྱེད་གཞན་ཡང་དགག་པ་ནི། སླར་ཡང་རྣམ་པར་ཤེས་པ་སྨྲ་བས་རང་གི་
ལུགས་བརྗོད་པའི་སྒོ་ནས་མངོན་པར་འདོད་པའི་དོན་འགྲུབ་པར་བསམས་
ནས་སྨྲས་པ། མིག་བློའི་སྐྱེ་བ་རང་ནུས་གང་ཞིག་ལས། ། དེ་མ་ཐག་ཏུ་དེ་ནི་
སྐྱེ་འགྱུར་ཞིང་། ། རང་གི་རྣམ་ཤེས་རྟེན་གྱི་ནུས་དེ་ལ། ། དབང་པོ་གཟུགས་
ཅན་མིག་ཅེས་བྱ་བར་རྟོགས། ། མིག་གི་དབང་པོའི་བློ་སྐྱེ་བར་འགྱུར་བའི་རང་
གི་ནུས་པ་གང་ཞིག་ཀུན་གཞི་ལ་རྣམ་ཤེས་སྔ་མས་བཞག་པ་གང་ཡིན་པ་དེ་ལས་
དེ་མ་ཐག་ཏུ་མིག་གི་རྣམ་པར་ཤེས་པ་དེ་ནི་སྐྱེ་བར་འགྱུར་ཞིང་། མིག་གི་རྣམ་
ཤེས་རང་གི་རྟེན་དུ་གྱུར་པའི་ནུས་པ་དེ་ལ་གཏི་མུག་གི་དབང་གིས་འཇིག་རྟེན་
ན་དབང་པོ་གཟུགས་ཅན་མིག་ཅེས་བྱ་བར་ཐ་སྙད་བྱེད་ཀྱི། རྣམ་ཤེས་ལས་ཐ་
དད་པའི་མིག་གི་དབང་པོ་ཡོད་པ་མ་ཡིན་ནོ། ། དེ་བཞིན་དུ་དབང་པོ་གཞན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 139
རྣམས་ལའང་ཤེས་པར་བྱའོ། ། དེ་ལྟར་རྣམ་ཤེས་ལས་ཐ་དད་པའི་དབང་པོ་
མེད་པར་བསྟན་ནས། གཟུགས་སོགས་ཡུལ་རྣམས་ཀྱང་ཤེས་པ་ལས་ཐ་མི་དད་
པར་བསྟན་པའི་ཕྱིར་སྨྲས་པ། འདི་ན་དབང་པོ་ལས་བྱུང་རྣམ་པར་རིག །
ཕྱི་གཟུང་མེད་པར་རང་གི་ས་བོན་ལས། ། སྔོ་སོགས་སྣང་ཉིད་བྱུང་བར་མ་
རྟོགས་ནས། ། སྐྱེ་བོས་ཕྱི་རོལ་གཟུང་བར་སེམས་ཁས་ལེན། ། འདི་ན་མིག་ལ་
སོགས་པའི་དབང་པོ་ལས་བྱུང་བའི་རྣམ་པར་རིག་པ་རྣམས་ཕྱི་རོལ་གྱི་གཟུང་བ་
ལ་ལྟོས་པ་མེད་པར་ཐོག་མ་མེད་པ་ནས་བརྒྱུད་དེ་འོངས་པའི་རང་གི་ས་བོན་
ལས། སྔོ་སོགས་ཡུལ་དུ་སྣང་བ་ཉིད་བྱུང་བར་མ་རྟོགས་ནས་འཇིག་རྟེན་གྱི་སྐྱེ་
བོས་ཤེས་པ་ལ་སྣང་བ་ཕྱི་རོལ་གྱི་གཟུང་བར་སེམས་ཤིང་ཁས་ལེན་པར་བྱེད་
དོ། ། དེ་ལྟར་ན་རྣམ་པར་ཤེས་པ་ལས་ཕྱི་རོལ་ཏུ་གྱུར་པའི་དོན་ཡོད་པ་མ་ཡིན་
ནོ། ། རྣམ་པ་གཅིག་ཏུ་ན། རྨི་ལམ་ན་ནི་གཟུགས་དོན་གཞན་མེད་པར། །
རངནུས་སྨིན་ལས་དེ་ཡི་རྣམ་ཅན་སེམས། ། འབྱུང་བ་ཇི་ལྟ་དེ་བཞིན་སད་
ལའང་འདིར། ། ཕྱི་རོལ་མེད་པར་ཡིད་ནི་ཡོད་ཅེ་ན། ། ཇི་ལྟར་རྨི་ལམ་ན་ནི་
གཟུགས་སོགས་ཕྱིའི་ཡུལ་དོན་གཞན་མེད་པར། རང་དང་རྗེས་སུ་མཐུན་པའི་
ནུས་པ་སྨིན་པ་ལས་གཟུགས་སོགས་སད་པ་དེའི་རྣམ་པ་ཅན་གྱི་ཡིད་ཀྱི་སེམས་
འབྱུང་བ་དེ་བཞིན་དུ། སད་པའི་གནས་སྐབས་ལའང༌། ཕྱི་རོལ་མེད་པར་
ཡིད་ཀྱི་རྣམ་པར་ཤེས་པ་ཡོད་པ་ཡིན་ནོ་ཞེ་ན། དེའང་མ་ཡིན་ཏེ། འདི་ལྟར།
ཇི་ལྟར་མིག་མེད་པར་ནི་རྨི་ལམ་དུ། ། སྔོ་སོགས་སྣང་བའི་ཡིད་སེམས་འབྱུང་
དེ་ལྟར། ། མིག་དབང་མེད་པར་རང་གིས་ས་བོན་ནི། ། སྨིན་ལས་ལོང་བ་ལ་
འདིར་ཅིས་མི་སྐྱེ། ། ཇི་ལྟར་མིག་དང་གཟུགས་མེད་པར་ཡང་རྨི་ལམ་དུ་རང་
གི་བག་ཆགས་ཡོངས་སུ་སྨིན་པ་ལས་སྔོ་སོགས་ཡུལ་དུ་སྣང་བའི་ཡིད་ཀྱི་སེམས་
སད་པའི་གནས་སྐབས་ཀྱི་མིག་གི་ཤེས་པ་དང་རྗེས་སུ་མཐུན་པ་འབྱུང་ན། དེ་



140
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལྟར་དུ་སད་པའི་གནས་སྐབས་འདིར་ཡང་རང་གི་ས་བོན་ཡོངས་སུ་སྨིན་པ་ལས་
ལོངབ་དག་ལ་སྔོ་སོགས་སྣང་བའི་ཡིད་བློ་ཇི་ལྟར་མི་སྐྱེ་སྟེ། གཉིད་ལོག་པའི་
གནས་སྐབས་དང་མིག་མེད་པར་འདྲ་བའི་ཕྱིར་རོ། ། གལ་ཏེ་ཁྱོད་ལྟར་རྨི་ལམ་
དྲུག་པ་ཡི། ། ནུས་པ་སྨིན་ཡོད་སད་ལ་མེད་འགྱུར་ན། ། གལ་ཏེ་ཁྱོད་ཀྱི་ལྟར་
ན་མིག་མེད་པ་ཉིད་ཤེས་པ་དེ་ལྟ་བུའི་རྒྱུ་མ་ཡིན་གྱི། འོ་ན་ཅི་ཞེ་ན། དེ་ལྟ་བུའི་
ཡིད་ཀྱི་རྣམ་པར་ཤེས་པའི་ནུས་པ་ཡོངས་སུ་སྨིན་པ་ཡིན་ལ། དེའང་རྨི་ལམ་གྱི་
ཚེ་གཉིད་ཀྱི་རྐྱེན་གྱིས་དེ་ལྟ་བུའི་དྲུག་པ་ཡིད་ཀྱི་ཤེས་པའི་ནུས་པ་སྨིན་པ་ཡོད་ལ།
སད་པ་ལ་མེད་པས་ཇི་སྐད་བཤད་པའི་ཉེས་པར་མི་འགྱུར་ན། དྲུག་པའི་ནུས་
སྨིན་ཇི་ལྟར་འདིར་མེད་པ། ། དེ་ལྟར་རྨི་ཚེ་མེད་ཅེས་ཅིས་མི་རིགས། ། གལ་
ཏེ་ཤེས་བྱེད་མེད་པར་ཚིག་ཙམ་གྱིས་དེ་སྐད་སྨྲ་ན། ངེད་ཀྱི་ཚིག་གིས་ཀྱང་།
ཇི་ལྟར་སད་པའི་གནས་སྐབས་འདིར་དྲུག་པའི་ནུས་པ་སྨིན་པ་མེད་པ་དེ་ལྟར་
རྨི་ལམ་གྱི་ཚེའང་མེད་དོ་ཞེས་ཅིས་མི་རིགས། ཅི་སྟེ་དེ་ལྟ་བུའི་ནུས་པ་སྨིན་པར་
བྱེད་པའི་རྐྱེན་གཉིད་ཡོད་པ་དང་མེད་པའི་ཕྱིར་ཞེས་སྔར་མ་སྨྲས་སམ་ཞེ་ན།
སྨྲས་ཀྱང་རིགས་པ་མ་ཡིན་ཏེ། ཇི་ལྟར་མིག་མེད་འདི་ཡི་རྒྱུ་མིན་ལྟར། ། རྨི་
ལམ་དུ་ཡང་གཉིད་ནི་རྒྱུ་མ་ཡིན། ། ཇི་ལྟར་མིག་མེད་པའི་སད་པའི་གནས་
སྐབས་ཀྱི་ལོང་བའི་རྒྱུད་ལ་སྔོ་སོགས་སྣང་བའི་ཡིད་ཀྱི་རྣམ་པར་ཤེས་པའི་ནུས་
པ་སྨིན་པར་བྱེད་པའི་རྒྱུ་མིན་པ་ལྟར། རྨི་ལམ་དུའང་། གཉིད་ནི་དེ་ལྟ་བུའི་
ཡིད་ཀྱི་ཤེས་པའི་ནུས་པ་སྨིན་པའི་རྒྱུ་མ་ཡིན་ཏེ། གནས་སྐབས་དེ་གཉིས་
ཀའང་མིག་མེད་པར་མཚུངས་པའི་ཕྱིར་རོ། ། འོ་ན་ལོང་བ་དག་ལ་རྨི་ལམ་དུ་
སྔོ་སོགས་གསལ་བར་སྣང་བའི་ཤེས་པ་སྐྱེ་བ་ཇི་ལྟར་ཡིན་ཏེ། དེ་དག་ལ་མིག་
མེད་པའི་ཕྱིར་རོ་ཞེ་ན། དེའི་ཚེ་གཉིད་ཀྱི་རྐྱེན་ལས་མིག་དང་གཟུགས་དང་།
མིག་གི་རྣམ་པར་ཤེས་པ་བརྫུན་པའི་རང་བཞིན་ཅན་སྐྱེ་བའི་ཕྱིར་ཉེས་པ་མེད་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 141
དོ། ། འོ་ན་སད་པའི་ཚེ་ཇི་ལྟར་མི་འབྱུང་ཞེ་ན། རྐྱེན་གཉིད་མེད་པའི་ཕྱིར་
རོ། ། འོ་ན། ཇི་ལྟར་སད་པའི་ཚེ་མིག་མེད་པ་དབང་ཡུལ་བརྫུན་པའི་རྒྱུ་མ་
ཡིན་པ་ལྟར། རྨི་ལམ་གྱི་ཚེའང་གཉིད་ཀྱང་དེ་དག་གི་རྒྱུར་མི་རུང་ངོ་ཞེ་ན།
དེ་ནི་འབྲེལ་བ་མེད་དེ། སད་པའི་གནས་སྐབས་ན་ནམ་ཡང་མིག་མེད་པ་ལ་ནི་
སྔོ་སོགས་གསལ་བར་སྣང་བའི་ཤེས་པ་བདེན་པའམ་བརྫུན་པ་འགའ་ཡང་སྐྱེ་
བརམ་མཐོང་ལ། སྔོ་སོགས་གསལ་བར་སྣང་བའི་ཤེས་པ་དང་ལྡན་པ་ལ་ནི་
མིག་དང་ལྡན་པའི་ཐ་སྙད་འདོགས་པའི་ཕྱིར། རྨི་ལམ་ནའང་སྔོ་སོགས་གསལ་
བར་སྣང་བའི་ཤེས་པ་ཉམས་སུ་མྱོང་བའི་ཕྱིར་ན། མིག་དང་མིག་གི་རྣམ་པར་
ཤེས་པ་ཁས་བླང་བར་བྱའོ། ། དེ་ལྟ་བུའི་དབང་པོ་བརྫུན་པའི་རྒྱུའང་གཉིད་
ཡིནཏེ། རྒྱུ་གཞན་མ་དམིགས་པའི་ཕྱིར་རོ། ། གང་གི་ཕྱིར་དེ་ལྟ་ཡིན་པ།
དེ་ཕྱིར་རྨི་ལམ་དུ་ཡང་དེ་དངོས་མིག ། བརྫུན་པའི་ཡུལ་ཅན་རྟོགས་པའི་རྒྱུར་
ཁས་བླང་། ། དེ་བས་ན། རྨི་ལམ་དུའང་བརྫུན་པའི་དངོས་པོའམ་རང་
བཞིན་ཅན་གྱི་མིག་ནི། བརྫུན་པའི་རང་བཞིན་ཅན་གྱི་ཡུལ་རྟོགས་པའི་རྒྱུར་
ཁས་བླང་བར་བྱ་སྟེ། མིག་ལ་སོགས་པའི་དབང་པོ་མེད་པར་གཟུགས་སྒྲ་ལ་
སོགས་པའི་ཡུལ་རྟོགས་པ་མ་མཐོང་བའི་ཕྱིར་རོ། ། དེ་ལྟར་ན། འདི་ཡིས་
ལན་ནི་གང་དང་གང་བཏབ་པ། ། དེ་དང་དེ་ནི་དམ་བཅའ་མཚུངས་མཐོང་
ནས། ། རྩོད་འདི་སེལ་བྱེད། དབུ་མ་པས་ཡུལ་དང་དབང་པོ་རྣམ་ཤེས་
གསུམ་ཀ་རང་བཞིན་མེད་པར་བསྟན་པ་ན། རྣམ་པར་ཤེས་པར་སྨྲ་བ་འདི་
ཡིས་ཡུལ་བདེན་པར་མེད་ཅིང་ཤེས་པ་བདེན་པར་སྒྲུབ་པའི་ལན་ནི། སད་
པའི་ཤེས་པ་ནི་དོན་གྱིས་སྟོང་སྟེ་རྣམ་པར་ཤེས་པ་ཡིན་པའི་ཕྱིར་རྨི་ལམ་གྱི་ཤེས་
པ་བཞིན། སད་པའི་སྐབས་ཀྱི་ཡུལ་ཡང་བརྫུན་པའི་རང་བཞིན་ཅན་ཡིན་ཏེ།
ཡུལ་ཡིན་པའི་ཕྱིར་རྨི་ལམ་གྱི་ཡུལ་བཞིན། དེ་བཞིན་དུ་ཀུན་ནས་ཉོན་མོངས་



142
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དངརྣམ་བྱང་ནི་གཞན་གྱི་དབང་མེད་ན་ཡོད་པ་མ་ཡིན་ཏེ། རྟེན་མེད་པའི་
ཕྱིར་རུས་སྦལ་གྱི་སྤུའི་གོས་བཞིན་ཞེས་སོགས་གང་དང་གང་བཏབ་པ་དེ་དང་དེ་
ནི་མཁས་པ་དབུ་མ་པ་དག་གིས་དམ་བཅའ་དང་མཚུངས་པར་བསྒྲུབ་བྱ་ལ་ནུས་
པམེད་པར་མཐོང་བའི་ཕྱིར་རྣམ་ཤེས་སྨྲ་བ་རྣམས་ཀྱི་རྩོད་པ་འདི་རྣམས་སེལ་
བརབྱེད་དོ། ། དེ་བཞིན་དུ་རྣམ་ཤེས་བདེན་པ་མེད་པར་སྒྲུབ་པ་ལ་ལུང་གི་
གནོད་པ་ལ་སོགས་པའི་ཉེས་པ་མེད་དེ། གང་གི་ཕྱིར། སངས་རྒྱས་རྣམས་
ཀྱིས་ནི། ། འགར་ཡང་དངོས་པོ་ཡོད་ཅེས་མ་བསྟན་ཏོ། ། ཇི་སྐད་དུ།
འཕགས་པ་ལང་ཀར་གཤེགས་པ་ལས། སྲིད་པ་གསུམ་ནི་བཏགས་པ་ཙམ། །
ངོ་བོ་ཉིད་ཀྱིས་དངོས་པོ་མེད། ། བཏགས་པ་དངོས་པོའི་ངོ་བོར་ནི། ། རྟོག་
གེ་པ་དག་རྟོག་པར་འགྱུར། ། རང་བཞིན་མེད་ཅིང་རྣམ་རིག་མེད། ། ཀུན་
གཞི་མེད་ཅིང་དངོས་མེད་ན། ། བྱིས་པ་ངན་པ་རྟོག་གེ་པ། ། རོ་དང་འདྲ་
བས་འདི་དག་བརྟགས། ། ཞེས་གསུངས་པའི་ ཕྱིར་རོ། ། འདིར་སྨྲས་པ།
རྣལ་འབྱོར་པ་ཡིས་བླ་མའི་མན་ངག་ལས། ། ཀེང་རུས་ཀྱིས་གང་ས་གཞི་མཐོང་
བ་གང་། ། གལ་ཏེ་ཡུལ་མེད་པར་ཤེས་པ་ཡོད་པ་མ་ཡིན་ན་རྣལ་འབྱོར་པ་ཡིས་
བླ་མའི་མན་ངག་ལ་བརྟེན་ནས་མི་སྡུག་པ་སྒོམ་པ་ན། ས་གཞི་ཀེང་རུས་ཀྱིས་
གང་བར་མཐོང་བ་དེ་ཇི་ལྟར་ཞེ་ན། དེར་ཡང་གསུམ་ཆར་སྐྱེ་བ་མེད་པར་
མཐོང་། ལོག་པ་ཡིད་ལ་བྱེད་པར་བསྟན་ཕྱིར་རོ། ། རྣལ་འབྱོར་པས་ས་གཞི་
ཀེང་རུས་ཀྱིས་གང་བ་མཐོང་བ་དེར་ཡང་ཡུལ་དང་དབང་པོ་དང་རྣམ་ཤེས་
གསུམཆར་སྐྱེ་བ་མེད་པ་ཡིན་ཏེ། ཏིང་ངེ་འཛིན་དེ་ནི་དེ་ཁོ་ན་ཉིད་ཡིད་ལ་
བྱེད་པ་མ་ཡིན་གྱི། ལོག་པ་ཡིད་ལ་བྱེད་པ་ཡིན་པར་ལུང་ལས་བསྟན་པའི་ཕྱིར་
རོ། ། འདི་ནི་གདོན་མི་ཟ་བར་དེ་ལྟར་འདོད་པར་བྱ་དགོས་ཏེ། གཞན་དུ་ན།
ཁྱོད་ཀྱི་དབང་བློའི་ཡུལ་རྣམས་ཇི་ལྟ་བར། ། དེ་ལྟར་མི་སྡུག་ཡིད་ཀྱི་ཡང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
143
འགྱུར་ན། ། དེ་བཞིན་ཡུལ་དེར་བློ་གཏད་ཅིག་ཤོས་ཀྱིས། ། རྟོགས་འགྱུར་དེ་
ནི་བརྫུན་པ་ཡང་མི་འགྱུར། ། དབང་པོའི་ཤེས་པའི་ཡུལ་རྣམས་ཇི་ལྟ་བ་དེ་
ལྟར་ཀེང་རུས་ལ་སོགས་པ་མི་སྡུག་པ་སྒོམ་པའི་ཡིད་ཀྱི་ཡུལ་ཡང་ལོག་པ་མ་ཡིན་
པར་ཡང་དག་པར་གྲུབ་པར་འགྱུར་ན། ཡུལ་རུང་བ་གཅིག་ན་གནས་པའི་
དབང་ཤེས་ཀྱི་ཡུལ་རྣམས་ནི་ཇི་ལྟར་གཅིག་གིས་མཐོང་བ་ལྟར་གཞན་གྱིས་ཀྱང་
མཐོང་བ་དེ་བཞིན་དུ་རྣལ་འབྱོར་པས་ཀེང་རུས་སོགས་མཐོང་བའི་ཡུལ་དེར་
ཀེང་རུས་སོགས་ལྟ་བར་འདོད་པས་བློ་གཏད་ན་ཅིག་ཤོས་རྣལ་འབྱོར་པ་མ་ཡིན་
པ་རྣམས་ཀྱིས་ཀྱང་རྟོགས་པར་འགྱུར་ཏེ། དེ་ནི་ཡུལ་དེར་ཇི་ལྟར་སྣང་བ་ལྟར་
ཡང་དག་པར་གྲུབ་པའི་ཕྱིར་རོ། ། གཞན་ཡང་ཏིང་ངེ་འཛིན་དེ་བརྫུན་པ་ཡང་
དག་པ་མ་ཡིན་པ་ཡིད་ལ་བྱེད་པར་ཡང་མི་འགྱུར་རོ། ། དེ་བཞིན་དུ། རབ་
རིབ་དང་ལྡན་དབང་པོ་ཅན་མཚུངས་པ། ༈ ཆུ་འབབ་ཀླུང་ལ་ཡིདྭགས་རྣག་བློ་
ཡང་། ། རབ་རིབ་དང་ལྡན་པའི་དབང་པོ་ཅན་ལ་ཇི་སྐད་བཤད་པ་དང་
མཚུངས་པར་ཆུ་འབབ་པའི་ཆུ་ཀླུང་ལ་ཡི་དྭགས་རྣམས་རྣག་ཏུ་སྣང་བ་ལ་སོགས་
པའི་བློ་ཡང་རིག་པར་བྱའོ། ། ཤེས་བྱ་མེད་པའི་ཤེས་པ་མེད་པར་བསྟན་པའི་
དོན་བསྡུ་བར་བཞེད་ནས། མདོར་ན་དེ་ལྟར་ཤེས་བྱ་མེད་དེ་བཞིན། ། བློ་
ཡང་མེད་ཅེས་དོན་འདི་ཤེས་པར་གྱིས། ། ཇི་སྐད་དུ་བཤད་པའི་ཚུལ་དེ་ལྟར་
ན། ཤེས་བྱ་རང་བཞིན་མེད་པ་དེ་བཞིན་དུ་དེའི་རྣམ་པ་ཅན་གྱི་བློ་ཡང་རང་
བཞིན་མེད་ཅེས་བྱ་བའི་དོན་འདི་ཤེས་པར་གྱིས་ཤིག
གཉིས་པ་གཉིས་མེད་གཞན་དབང་རྫས་གྲུབ་ངོ་བོ་དགག་པ་ལ། ཤེས་
བྱེད་མིན་པས་ཤེས་བྱ་མིན། ཀུན་རྫོབ་པའི་རྒྱུ་ཡིན་པ་དགག་པའོ། ། དང་པོ་
ནི། གལ་ཏེ་གཟུང་མེད་འཛིན་པ་གཉིས་བྲལ་བའི། ། གཉིས་ཀྱིས་སྟོང་པའི་
གཞན་དབང་དངོས་ཡོད་ན། ། འདི་ཡི་ ཡོད་ ཉིད་ གང་ གིས་ ཤེས་ པར་



144
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འགྱུར། ། མ་བཟུང་བར་ཡང་ཡོད་ཅེས་བྱར་མི་རུང་། ། གལ་ཏེ་གཟུང་བ་
དང་འཛིན་པ་གཉིས་ཀྱིས་སྟོང་པའི་གཞན་གྱི་དབང་གི་དངོས་པོར་བདེན་པར་
ཡོད་ན། འདི་ཡོད་པ་ཉིད་དུ་ཡུལ་ཅན་གང་གིས་ཤེས་པར་འགྱུར། ། ཡུལ་
ཅན་འགའ་ཞིག་གིས་མ་བཟུང་བར་ཡང་ཡོད་ཅེས་བྱ་བར་མི་རུང་སྟེ། ཧ་ཅང་
ཐལ་བར་འགྱུར་བའི་ཕྱིར་རོ། ། དེ་ལ་རེ་ཞིག་འདི་རང་ལས་དོན་གཞན་པའི་
ཤེས་པས་འཛིན་པ་མ་ཡིན་ཏེ། ཤེས་པ་ཐམས་ཅད་གཟུང་འཛིན་དང་བྲལ་
བར་ཁས་བླངས་པའི་ཕྱིར་རོ། ། དེ་ཉིད་ཀྱིས་དེ་མྱོང་བར་གྲུབ་མ་ཡིན། །
རང་ཉིད་རང་ལ་བྱེད་པ་འགལ་བའི་ཕྱིར་ཏེ། འདི་ལྟར། རལ་གྲིའི་སོས་རང་
མི་གཅོད་པ་དང་། སོར་མོས་རང་ལ་མི་རེག་པ་དང་། མེས་རང་མི་སྲེག་པ་
དང་། མིག་གིས་རང་ལ་མི་ལྟ་བ་བཞིན་ནོ། ། འདིར་རང་རིག་པ་སྒྲུབ་པའི་
ཕྱིར་སྒྲུབ་བྱེད་སྨྲས་པ། གལ་ཏེ་ཕྱིས་དུས་དྲན་ལས་འགྲུབ་ཅེ་ན། ། ཇི་ལྟར་
མར་མེ་ནི་སྐྱེས་པ་ཉིད་ནས་རང་གི་བདག་ཉིད་དང་བུམ་པ་ལ་སོགས་པའི་ཡུལ་
གཉིས་ཀ་ཅིག་ཅར་དུ་གསལ་བར་བྱེད་པ་དེ་བཞིན་དུ་ཤེས་པ་རྣམས་ཀྱང་རང་
གི་བདག་ཉིད་དང་གཟུགས་སོགས་ཡུལ་རྣམས་ཅིག་ཅར་དུ་གསལ་བར་བྱེད་པ་
ཡིན་ནོ། ། དེའི་ཕྱིར་རང་རིག་པ་ནི་འདོད་པར་བྱ་དགོས་ཏེ། གཞན་དུ་ན་
དུས་ཕྱིས་ངས་གཟུགས་མཐོང་ངོ་སྙམ་དུ། གཟུགས་ཉམས་སུ་མྱོང་བའི་ཤེས་པ་
དྲན་པ་སྐྱེ་བར་མི་འགྱུར་ཏེ། དྲན་པ་ནི་མྱོང་བའི་ཡུལ་ཡིན་པའི་ཕྱིར་དང༌།
གཟུགས་མྱོང་བའི་ཤེས་པ་ལ་མྱོང་བྱེད་མེད་པའི་ཕྱིར་རོ། ། འདི་ལྟར་རང་རིག་
པ་མེད་པའི་ཕྱིར་དང་། ཤེས་པ་གཞན་གྱིས་ཀྱང་མྱོང་བར་རིགས་པ་མ་ཡིན་ཏེ།
སྔོན་པོར་སྣང་བའི་ཤེས་པ་དེ་ཤེས་པ་རང་ལས་ཕྱིས་བྱུང་བ་གཞན་གྱིས་ཉམས་
སུམྱོང་ན། དེའང་དེ་ལས་གཞན་གྱིས་མྱོང་བ་ལ་སོགས་པ་མྱོང་བྱེད་ཐུག་པ་
མེད་པར་བརྒྱུད་དགོས་པར་ཐལ་བར་འགྱུར་བའི་ཕྱིར་རོ། ། དེའི་ཕྱིར། དུས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 145 །
ཕྱིསངས་གཟུགས་མཐོང་ངོ་སྙམ་དུ་གཟུགས་མྱོང་བ་དྲན་པ་ལས་ཤེས་པ་མྱོང་
བྱེད་ཡོད་པར་གྲུབ་ལ། དེའང་གཞན་གྱིས་མྱོང་བ་མི་འཐད་པའི་ཕྱིར་རང་
རིག་པ་འགྲུབ་པ་ཡིན་ལ། རང་རིག་པ་ལས་གཞན་དབང་ཡོད་པར་གྲུབ་བོ་ཞེ་
ན། དེའང་རིགས་པ་མ་ཡིན་ཏེ། འདི་ལྟར། མ་གྲུབ་བསྒྲུབ་པར་བྱ་ཕྱིར་
བརྗོད་པ་ཡིས། ། མ་གྲུབ་འདི་ནི་སྒྲུབ་པར་བྱེད་པ་མིན། ། དེ་ལ་རེ་ཞིག་རང་
རིག་པའི་རྫས་དོན་དམ་པར་སྒྲུབ་པའི་དབང་དུ་བྱས་ནས་དྲན་པ་སྒྲུབ་བྱེད་དུ་
སྨུན། དོན་དམ་པར་མ་གྲུབ་པའི་རང་རིག་པ་བསྒྲུབ་པའི་ཕྱིར་དུ། བརྗོད་
པའི་དྲན་པ་འདི་ནི་དེའི་སྒྲུབ་བྱེད་མིན་ཏེ། རང་རིག་ལྟར་དེའང་དོན་དམ་
པར་མ་གྲུབ་པའི་ཕྱིར་ཏེ། བདག་དང་གཞན་སོགས་ལས་སྐྱེ་བ་མེད་པའི་ཕྱིར་
རོ། ། ཅི་སྟེ་ཐ་སྙད་དུ་རང་རིག་པ་སྒྲུབ་པའི་དབང་དུ་བྱས་ནས་དེ་སྐད་སྨྲ་ན།
དྲན་པ་ཙམ་ཞིག་སྒྲུབ་བྱེད་དུ་སྨྲའམ། འོན་ཏེ་རང་རིག་པའི་རྒྱུ་ཅན་གྱི་དྲན་པ་
སྨྲ། དང་པོ་ལྟར་ན། མེ་ཙམ་ལས་མེ་ཤེལ་དང་། ཆུ་ཙམ་ལས་ཆུ་ཤེལ་དཔོག་
པ་ལྟར། མ་ངེས་པ་ཡིན་ཏེ། རང་རིག་པ་མེད་པར་ཡང་དྲན་པ་འབྱུང་བར་
འོག་ནས་སྒྲུབ་པའི་ཕྱིར་རོ། ། གཉིས་པ་ལྟར་ན། ཐ་སྙད་དུ་ཤེས་པ་རང་རིག་
པགྲུབ་པ་མ་ཡིན་ཏེ། ཤེས་པས་དོན་རྟོགས་པར་འཇིག་རྟེན་ན་ཐ་སྙད་བྱེད་
པའི་ཕྱིར་རོ། ། དེའི་ཕྱིར་ཐ་སྙད་དུ་མ་གྲུབ་པའི་རང་རིག་པ་བསྒྲུབ་པར་བྱ་
བའི་ཕྱིར་དུ་བརྗོད་པའི་རང་རིག་པའི་རྒྱུ་ཅན་གྱི་དྲན་པ་འདི་ནི་རང་རིག་སྒྲུབ་
བྱེད་མ་ཡིན་ཏེ། རང་རིག་ལྟར་དུ་མ་གྲུབ་པའི་ཕྱིར། མིག་གི་གཟུང་བྱས་སྒྲ་མི་
རྟག་པར་སྒྲུབ་པ་བཞིན་ནོ། ། གཞན་ཡང་དེ་ལྟ་བུའི་དཔྱོད་པ་བཏང་ནས།
རང་རིག་ཁས་བླངས་ཀྱང་དགག་པའི་ཕྱིར་སྨྲས་པ། རང་རིག་པ་ནི་འགྲུབ་ལ་
རག་མོད་ཀྱི། དེ་ལྟར་དྲན་པའི་དྲན་པར་རིགས་མིན་ཏེ། ། གཞན་ཕྱིར་མ་
ཤེསརྒྱུད་ལ་སྐྱེས་པ་བཞིན། ། ཅི་སྟེ་ཤེས་པས་ཡུལ་དང་རང་གི་བདག་ཉིད་



146 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཉིས་ཀ་མྱོང་བའི་ཕྱིར་རང་རིག་པ་གྲུབ་ཏུ་ཆུག་མོད། དེ་ལྟར་ནའང་དུས་
ཕྱིས་ཀྱི་དྲན་པས་སྔར་གྱི་ཤེས་པའི་མྱོང་བ་དྲན་པར་རིགས་པ་མིན་ཏེ། སྔར་གྱི་
མྱོང་བ་དང་ཕྱིས་ཀྱི་དྲན་པ་རྫས་གཞན་དུ་ཁས་བླངས་པའི་ཕྱིར། དཔེར་ན་
བྱམས་པའི་རྒྱུད་ཀྱི་དྲན་པས། རང་གིས་མ་ཤེས་པའི་ཉེར་སྦས་ཀྱི་རྒྱུད་ལ་སྐྱེས་
པའི་རང་རིག་དང་ཡུལ་མྱོང་བ་སོགས་མི་དྲན་པ་བཞིན་ནོ། ། ཅི་སྟེ་སྔར་གྱི་
མྱོང་བ་དང་ཕྱིས་ཀྱི་དྲན་པ་ནི་རྒྱུད་གཅིག་ཏུ་གཏོགས་པའི་ཕྱིར་དང་། རྒྱུ་དང་
འབྲས་བུའི་དངོས་པོ་ཡིན་པའི་ཕྱིར་གཞན་ཡིན་ཡང་དྲན་ནོ་ཞེ་ན། གཏན་
ཚིགས་འདིས་ནི་ཁྱད་པར་རྣམས་ཀྱང་འཇོམས། གཞན་ཡིན་པའི་ཕྱིར་ཞེས་
པའི་གཏན་ཚིགས་འདི་ཉིད་ཀྱིས་ནི་བཤད་མ་ཐག་པའི་རྟགས་ཀྱི་ཁྱད་པར་
ཐམས་ཅད་འཇོམས་པར་བྱེད་དེ། འདི་ལྟར། སྔར་གྱི་མྱོང་བ་དང་ཕྱིས་ཀྱི་
དྲན་པ་ནི་རྒྱུད་གཅིག་ཏུ་གཏོགས་པ་དང་། རྒྱུ་དང་འབྲས་བུའི་དངོས་པོའང་
མ་ཡིན་ཏེ། རྫས་གཞན་ཡིན་པའི་ཕྱིར། རྒྱུད་ཐ་དད་པའི་མྱོང་བ་དང་དྲན་པ་
བཞིན་ཞེས་བྱ་བ་ལ་སོགས་པས་རྒྱ་ཆེར་དགག་པར་བྱའོ། །ཁྱོད་ཀྱི་ལྟར་ན་
དྲན་པ་ཇི་ལྟར་འབྱུང་ཞེ་ན། ། གང་ཕྱིར་གང་གིས་ཡུལ་མྱོང་གྱུར་དེ་ལས། །
བདག་ལ་དྲན་པ་གཞན་ཡོད་མ་ཡིན་པ། ། དེ་ཕྱིར་བདག་གིས་མཐོང་སྙམ་དྲན་
འགྱུར་ཏེ། ། འདི་ཡང་འཇིག་རྟེན་ཐ་སྙད་ཚུལ་ལུགས་ཡིན། ། སྔར་གང་གིས་
ཡུལ་ཉམས་སུ་མྱོང་བར་གྱུར་པ་དེ་ལས་ཕྱིས་ཀྱི་དྲན་པ་དོན་གཞན་ཡོད་པ་མ་
ཡིན་ཏེ་སྔར་གྱི་མྱོང་བ་ཞིག་པའི་ཕྱིར་རོ། ། གང་གི་ཕྱིར་དོན་གཞན་མ་ཡིན་པ་
དེའི་ཕྱིར་གང་ཉམས་སུ་མྱོང་བ་དེ་དྲན་པས་མ་མྱོང་བ་མ་ཡིན་ལ། མྱོང་བས་
ཡོངས་སུ་བཅད་པ་དེ་དྲན་པས་ཡོངས་སུ་མ་བཅད་པའང་མ་ཡིན་པས་བདག་
གིས་མཐོང་སྙམ་དུ་དྲན་པར་འགྱུར་རོ། ། གལ་ཏེ་གཞན་མ་ཡིན་པའི་ཕྱིར་དྲན་
ན། ལྷས་བྱིན་གྱི་སྔར་གྱི་མྱོང་བ་མཆོད་སྦྱིན་གྱི་ད་ལྟར་གྱི་དྲན་པས་དྲན་པར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 147
འགྱུར་ཞེ་ན། དེའི་ཕྱིར། འདིའང་འཇིག་རྟེན་གྱི་ཐ་སྙད་ཀྱི་ཚུལ་ལུགས་ཙམ་
ཡིན་གྱི་ཤིན་ཏུ་དཔྱད་པར་བྱ་བ་མ་ཡིན་ཏེ། འཇིག་རྟེན་གྱི་ཐ་སྙད་རྣམས་ནི་
བརྫུན་པའི་དོན་ཅན་ཡིན་པའི་ཕྱིར་རོ། ། དེ་བས་ན་འཇིག་རྟེན་གྱི་ཐ་སྙད་
དུའངརྒྱུད་ཐ་དད་པའི་མྱོང་བ་དང་དྲན་པ་ནི། གཞན་མ་ཡིན་པར་ཐ་སྙད་
བྱེད་པ་མེད་ཀྱི། རང་གི་སྔར་གྱི་མྱོང་བ་དང་། ཕྱིས་ཀྱི་དྲན་པ་གཞན་དུ་ཐ་
སྙད་བྱེད་པ་མེད་དེ། ངས་སྔར་འདི་ལྟ་བུ་མྱོང་ངོ་ཞེས་ཐ་སྙད་བྱེད་པའི་ཕྱིར་
རོ། ། ཅི་སྟེ་གཞན་མ་ཡིན་པར་མཚུངས་པ་ལ་རང་གིས་སྔར་མྱོང་བ་ལ་ངས་
མྱོང་ངོ་ཞེས་ཐ་སྙད་བྱེད་ལ། གཞན་གྱིས་མྱོང་བ་ལ་དེ་ལྟར་ཐ་སྙད་མི་བྱེད་པ་
ཅི་ཞེ་ན། འདི་ནི་ཁོ་བོ་ཅག་ལ་བརྒལ་ཞིང་བརྟག་པར་བྱ་བ་མ་ཡིན་གྱི། དེ་
སྐད་སྨྲ་བའི་འཇིག་རྟེན་པ་ཉིད་ལ་བརྒལ་ཞིང་བརྟག་པར་གྱིས་ཤིག གཞན་
ཡང་དབུ་མ་པ་ནི་དྲན་པ་རྗེས་ཡོད་འགའ་ཞིག་སྒྲུབ་པར་འདོད་པ་མ་ཡིན་གྱི།
འོན་ཀྱང་ཀུན་རྫོབ་རྣམ་པར་བཞག་པའི་ཕྱིར་དྲན་པ་མི་འཐད་པར་རྒོལ་བ་
འབའ་ཞིག་བཟློག་པ་ཙམ་ཡིན་ནོ། ། དེ་ལ་གལ་ཏེ་མྱོང་བ་དང་དྲན་པ་ཡུལ་
གཞན་ཡིན་ན་རྒྱུད་ཐ་དད་པའི་ཤེས་པ་བཞིན་དུ་དྲན་པ་མི་འཐད་པར་འགྱུར་
ན། ཡུལ་གཞན་མ་ཡིན་པའི་ཕྱིར་དྲན་པ་མི་འཐད་པ་མེད་དོ་ཞེས་སྟོན་པ་ཡིན་
ནོ། ། གང་དག་མྱོང་བ་དང་དྲན་པ་གཉིས་ཀ་རྫས་སུ་གྲུབ་པ་དག་གི་ལུགས་ལ་
དེ་དག་རྫས་གཞན་ཡིན་པའི་ཕྱིར། སྔ་མས་མྱོང་བ་ཕྱི་མས་དྲན་པར་རིགས་པ་
མ་ཡིན་ཏེ། རྒྱུད་ཐ་དད་པའི་ཤེས་པ་བཞིན་ནོ། ། རྒྱུད་གཅིག་པ་དང་རྒྱུ་དང་
འབྲས་བུའི་དངོས་པོར་ཡང་འགྲུབ་པ་མ་ཡིན་ཏེ་རྒྱུད་ཐ་དད་པའི་ཤེས་པ་བཞིན་
དུ་ཐ་དད་པའི་ཕྱིར་རོ། ། དེའི་ཕྱིར་དེ་དག་གི་ལུགས་ལ་དྲན་པ་འཐད་པ་མ་
ཡིན་པས་ཀུན་རྫོབ་རྣམ་པར་འཇིག་པར་འགྱུར་ལ། དབུ་མ་པ་ལ་མྱོང་བ་དང་
དྲན་པ་གཞན་མ་ཡིན་པའི་ཕྱིར། དེ་དག་རྒྱུད་ཐ་མི་དད་པ་དང་། རྒྱུ་དང་



148 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འབྲས་བུའི་དངོས་པོ་སོགས་སུ་མི་འཐད་པ་ཅུང་ཟད་ཀྱང་མེད་དོ། ། དེ་ཕྱིར་
རང་རིག་ཡོད་པ་མ་ཡིན་ན། ། ཁྱོད་ཀྱི་གཞན་དབང་གང་གིས་འཛིན་པར་
འགྱུར། །བྱེད་པོ་ལས་དང་བྱ་བ་གཅིག་མིན་པས། ། དེ་ཉིད་ཀྱིས་དེ་འཛིན་
པར་རིགས་མ་ཡིན། ། གང་གི་ཕྱིར་གོང་དུ་བཤད་པའི་རྒྱུ་མཚན་དེ་དག་གི་
ཕྱིར་རང་རིག་པ་ཡོད་པ་མ་ཡིན་ཞིང་། ཤེས་པ་གཞན་གྱིས་ཀྱང་མི་འཛིན་ན།
ཁྱོད་ཀྱི་གཞན་དབང་ཡུལ་ཅན་གང་གིས་འཛིན་པར་འགྱུར། གཞན་ཡང་ཤེས་
པ་དེ་ཉིད་ཀྱིས་དེ་འཛིན་པར་རིགས་པ་མ་ཡིན་ཏེ། དེ་ལྟ་ན་བྱེད་པ་པོ་དང་།
ལས་དང་བྱ་བ་རྣམས་གཅིག་ཏུ་འགྱུར་ན་དེའང་རིགས་པ་མིན་ཏེ། འདི་ལྟར་
ཤིང་དང་། གཅོད་པ་པོ་དང་། གཅོད་པའི་བྱ་བ་དག་གཅིག་པ་ཉིད་མ་མཐོང་
ངོ༌། ། འཕགས་པ་ལངྐར་གཤེགས་པ་ལས་ཀྱང་། ཇི་ལྟར་རལ་གྲི་རང་གི་
སོ། ། གཅོད་པར་མི་བྱེད་སོར་མོ་ནི། ། རང་ལ་རེག་པར་མི་བྱེད་ལྟར། །
རང་རིག་སེམས་ཀྱང་དེ་བཞིན་ནོ། ། ཞེས་གསུངས་སོ། ། ད་ནི་གཞན་གྱི་
དབང་གིས་ངོ་བོ་ཡོད་པ་ཉིད་དུ་སྨྲ་བ་ལ་ཧ་ཅང་ཐལ་བ་བསྟན་པའི་ཕྱིར་སྨྲས་པ།
གལ་ཏེ་སྐྱེ་བ་མེད་ཅིང་མ་ཤེས་པའི། ། བདག་ཅན་གཞན་དབང་ངོ་བོའི་དངོས་
ཡོད་ན། ། གང་གིས་ན་འདི་ཡོད་པར་མི་འདོད་པ། ། གཞན་ལ་མོ་གཤམ་
བུས་གནོད་ཅི་ཞིག་བསྐྱལ། ། གཞན་གྱི་དབང་བདག་དང་། གཞན་ལས་སྐྱེ་
བ་མེད་པ་དེ་ལྟར་ནི་གོང་དུ་བསྒྲུབས་ཟིན་ལ། ཡུལ་ཅན་གང་གིས་ཀྱང་མི་ཤེས་
པནི་བསྟན་མ་ཐག་པ་ཡིན་ནོ། ། དེའི་ཕྱིར་སྐྱེ་བ་མེད་ཅིང་གང་གིས་མི་ཤེས་
པའི་བདག་ཉིད་ཅན་སྤྲོས་པ་ཐམས་ཅད་དང་བྲལ་བའི་གཞན་དབང་ཡོད་པར་
ཁས་ལེན་ན། རྒྱུ་མཚན་གང་གིས་ན་གཞན་གྱི་དབང་དང་མཚུངས་པའི་ཆོས་
ཅན་ཡིན་དུ་ཟིན་ཀྱང་། འདི་ཡོད་པ་ཉིད་དུ་མི་འདོད་པ། ཁྱེད་ལ་མོ་གཤམ་
གྱིས་བུས་གནོད་པ་ཅི་ཞིག་བསྐྱལ་ནས་ཡོད་པར་མི་འདོད། དེ་བས་ན་མོ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
149
གཤམ་གྱི་བུ་ཞེས་བྱ་བ་སྤྲོས་པ་ཐམས་ཅད་དང་བྲལ་བའི་འཕགས་པའི་ཡེ་ཤེས་
ཀྱི་སྤྱོད་ཡུལ་དུ་གྱུར་པ་ཞིག་ཡོད་དོ་ཞེས་འདིའང་འདོད་པར་གྱིས་ཤིག །
གཉིས་པ་ཀུན་རྫོབ་པའི་རྒྱུ་ཡིན་པ་དགག་པ་ལ། དེ་ལྟར་གཞན་གྱི་
དབང་བཀག་པ་ན་དེ་མི་བཟོད་པས་སླར་ཡང་སྨྲས་པ། གང་ཚེ་གཞན་དབང་
ཅུང་ཟད་ཡོད་མིན་ན། ། ཀུན་རྫོབ་བདེན་པའི་རྒྱུར་ནི་གང་ཞིག་འགྱུར། །
གང་གི་ཚེ་ཇི་སྐད་བཤད་པའི་རིགས་པས་གཞན་དབང་ཡོད་པ་མིན་པ་དེའི་ཚེ་
གང་ཟག་དང་ཆོས་ལ་སོགས་པ་ཀུན་རྫོབ་བདེན་པ་རྣམ་པར་འཇོག་པའི་རྒྱུར་
གང་ཞིག་འགྱུར། དེ་བས་ན་ཀུན་རྫོབ་རྣམས་ལ་རྒྱུ་ཅུང་ཟད་ཀྱང་མེད་པར་
འགྱུར་རོ་སྙམ་ན། གཞན་གྱི་དབང་གིས་རྫས་ལ་ཆགས་པ་ཡིས། ། འཇིག་
རྟེན་གྲགས་པའི་རྣམ་གཞག་ཀུན་ཀྱང་བརླག ། གཞན་གྱི་དབང་གིས་རྫས་
ཀུན་གཞིའི་རྣམ་པར་ཤེས་པ་ཉིད་ཀུན་ནས་ཉོན་མོངས་དང་རྣམ་པར་བྱང་བའི་
ཆོས་ཐམས་ཅད་ཀྱི་རྒྱུར་མངོན་པར་ཞེན་ཅིང་ཆགས་པ་ཡིས་འཇིག་རྟེན་གྱི་སྐྱེ་བོ་
གནག་རྫིའི་བར་ལ་གྲགས་པའི་རྒྱུ་དང་རྐྱེན་ཀུན་རྫོབ་པ་རྣམས་སྤངས་པས།
འཇིག་རྟེན་ལ་གྲགས་པའི་རྣམ་གཞག་འདུག་ཅིག སོང་ཞིག བྱོས་ཤིག
ཅེས་པ་ལ་སོགས་པ་དང༌། གཟུགས་དང་ཚོར་བ་ལ་སོགས་པ་ཀུན་ཀྱང་བརླག་
ཅིང་འཇིག་པར་རྟོགས་ཏེ། དེའི་ཕྱིར་འདི་ལ་རྒུད་པ་ཉིད་འབའ་ཞིག་སྲིད་
པར་འགྱུར་གྱི། མངོན་པར་མཐོ་བ་ནི་མ་ཡིན་ནོ། ། དེ་བས་ན་འཕགས་པ་ཀླུ་
སྒྲུབ་ཀྱི་ལུགས་ཀྱི་བདེན་པ་གཉིས་ཀྱི་རྣམ་གཞག་ལ་གུས་པར་མི་བྱེད་པར་རྣམ་
རིག་དང་། རྡུལ་ཕྲན་དང་། གཙོ་བོ་སོགས་སྨྲ་བར་བྱེད་པ་རྣམས་ནི་ཀུན་རྫོབ་
དང་དོན་དམ་པའི་བདེན་པ་གཉིས་ཀ་ལས་ཉམས་པ་ཡིན་ལ། བདེན་པ་
གཉིས་ལས་ཉམས་པ་ལས་ཐར་པ་ཐོབ་པ་མ་ཡིན་ནོ། ། ཞེས་བསྟན་པའི་ཕྱིར་
སྨྲས་པ། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། ། ཕྱི་རོལ་གྱུར་ལ་ཞི་བའི་



150
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཐབས་མེད་དོ། ། དེ་ཅིའི་ཕྱིར་ཞེ་ན། དེ་དག་ཀུན་རྫོབ་དེ་ཉིད་བདེན་ལས་
ཉམས། ། དེ་ལས་ཉམས་ལ་ཐར་པ་འགྲུབ་ཡོད་མིན། ། འཕགས་པ་ཀླུ་སྒྲུབ་ཀྱི་
གཞུང་གི་རྗེས་སུ་མི་འབྲང་བའི་རང་བཞིན་གྱི་གྲུབ་མཐའ་སྨྲ་བ་དེ་དག་ནི།
ཀུན་རྫོབ་དང་། དེ་ཁོ་ན་ཉིད་དོན་དམ་པའི་བདེན་པ་གཉིས་ཀ་ལས་ཉམས་པ་
ཡིན་ཏེ། དེ་དག་གིས་ཇི་ལྟར་ཀུན་བརྟགས་པའི་གཞན་དབང་དང་། རྡུལ་
ཕྲན་དང་། གཙོ་བོ་ལ་སོགས་པ་རྣམས་ནི་དོན་དམ་པར་གྲུབ་པ་ལྟ་ཞོག
འཇིག་རྟེན་གྱི་ ཐ་སྙད་དུའང་མ་གྲུབ་ པའི་ ཕྱིར་རོ། ། དེའང་འདི་ ལྟར།
དངོས་པོར་སྨྲ་བ་ཐམས་ཅན་ནི་རིགས་པས་རྣམ་པར་དཔྱད་ནས་རང་གི་ལུགས་
རྣམ་པར་འཇོག་པར་བྱེད་ལ། འཇིག་རྟེན་པ་རྣམས་ནི་འཐད་པ་མ་བཅུག་པ་
ཁོནར་ཐ་སྙད་ལ་འཇུག་པར་བྱེད་པའི་ཕྱིར་རོ། ། ཡང་ཅིའི་ཕྱིར་བདེན་པ་
གཉིས་ལས་ཉམས་པས་ཐར་པ་མི་འགྲུབ་ཅེ་ན། ཐ་སྙད་བདེན་པ་ཐབས་སུ་
གྱུར་པ་དང་། ། དོན་དམ་བདེན་པ་ཐབས་བྱུང་གྱུར་པ་སྟེ། ། དེ་གཉིས་རྣམ་
དབྱེ་གང་གིས་མི་ཤེས་པ། ། དེ་ནི་རྣམ་རྟོག་ལོག་པས་ལམ་ངན་ཞུགས། །
འདིར་ཐ་སྙད་ཀྱི་བདེན་པ་ཐུབ་པས་བསྟན་པ་ནི། དོན་དམ་རྟོགས་པའི་
ཐབས་སུ་གྱུར་པ་ཡིན་ལ། དོན་དམ་པའི་བདེན་པ་བསྟན་པ་ནི། ཐབས་ལས་
བྱུང་བར་གྱུར་པ་ཡིན་ཏེ། ཐ་སྙད་ཀྱི་བདེན་པ་ཁོ་ན་ལ་གནས་ནས་དོན་དམ་པ་
སྟོན་ལ། དོན་དམ་པ་ཁོང་དུ་ཆུད་པ་ལས་ཀྱང་ཐར་པ་ཐོབ་པར་འགྱུར་བའི་
ཕྱིར་རོ། ། བསྟན་བཅོས་ལས་ཀྱང་། ཐ་སྙད་ལ་ནི་མ་བརྟེན་པར། ། དམ་
པའི་དོན་ནི་རྟོགས་མི་འགྱུར། ། དམ་པའི་དོན་ནི་མ་རྟོགས་པར། །མྱ་ངན་
འདས་པ་ཐོབ་མི་འགྱུར། ། ཅེས་གང་གསུངས་པ་ཡིན་ནོ། དེ་བས་ན་རྣམ་
རིག་པ་ལ་སོགས་པ་བདེན་པ་དེ་གཉིས་ཀྱི་རྣམ་དབྱེ་ཕྱིན་ཅི་མ་ལོག་པ་གང་གིས་
མི་ཤེས་པ་དེ་དག་ནི་རྣམ་པར་རྟོག་པ་ཕྱིན་ཅི་ལོག་ཏུ་གྱུར་པས་ལམ་ངན་པར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 151
ཞུགས་པ་ཡིན་ཏེ། སངས་རྒྱས་དགེས་པའི་ལམ་བདེན་པ་གཉིས་ལས་གོལ་བའི་
ཕྱིར་རོ། ། བདེན་པ་གཉིས་པོ་འདི་སངས་རྒྱས་དགེས་པའི་ལམ་ཡིན་པར་ཇི་
ལྟར་ཤེས་ཞེ་ན། དེ་བཞིན་གཤེགས་པས་མངོན་པར་རྫོགས་པར་སངས་རྒྱས་
ནས་གདུལ་བྱ་རྣམས་ཉིད་ཀྱིས་སྐུ་ཉམས་སུ་བསྟར་བའི་ལམ་ལ་གཞུགས་པར་
བཞེད་དེ། བདེན་པ་གཉིས་པོ་འདི་ཉིད་ཀྱི་སྒོ་ནས་ཆོས་སྟོན་པར་མཛད་པའི་
ཕྱིར་ཏེ། ཇི་སྐད་དུ། འཕགས་པ་དེ་ཁོ་ན་ཉིད་ངེས་པར་བསྟན་པའི་ཏིང་ངེ་
འཛིན་ལས། འཇིག་རྟེན་མཁྱེན་པས་གཞན་ལས་མ་གསན་པར། ། བདེན་པ་
འདིགཉིས་ཉིད་ཀྱིས་སྟོན་པར་མཛད། ། གང་ཞིག་ཀུན་རྫོབ་དེ་བཞིན་དོན་
དམ་སྟེ། ། བདེན་པ་གསུམ་པ་གང་ཡང་མ་མཆིས་སོ། ། གང་གིས་བདེ་བར་
གཤེགས་ལ་འགྲོ་བ་རྣམས། ། བདེ་བའི་དོན་དུ་དད་པ་སྐྱེ་བར་འགྱུར། ། རྒྱལ་
བས་འགྲོ་བ་རྣམས་ཀྱི་དོན་སླད་དུ། ། འཇིག་རྟེན་ཕན་ཕྱིར་ཀུན་རྫོབ་དེ་བསྟན་
ཏོ། ། སེམས་ཅན་ཚོགས་ཀྱི་འགྲོ་དྲུག་གང་བསྟན་པ། ། སེམས་ཅན་དམྱལ་
དང་དུད་འགྲོ་ཡི་དྭགས་དང་། ། ལྷ་མིན་རིས་དང་མི་དང་ལྷ་ཡི་རྣམས། ། མི་
ཡི་སེང་གེས་ཀུན་རྫོབ་བཏགས་པ་མཛད། ། རིགས་དམའ་དེ་བཞིན་མཐོ་བའི་
རིགས་རྣམས་དང་། ། ཕྱུག་པོའི་ཁྱིམ་དང་དབུལ་པོའི་ཁྱིམ་རྣམས་དང་། །
བྲན་གྱི་ཚོགས་དང་དེ་བཞིན་གཡོག་གི་ཚོགས། ། བུད་མེད་ཚོགས་དང་སྐྱེས་པ་
མ་ནིང་ཚོགས། ། འགྲོ་བའི་ཁྱད་པར་ཇི་སྙེད་གང་ཡང་རུང་། ། མཚུངས་མེད་
ཁྱོད་ཀྱིས་འཇིག་རྟེན་བསྟན་མཛད་པ། ། ཀུན་རྫོབ་བདེན་པར་མཁས་པས་
ཐུགས་ཆུད་ནས། ། འཇིག་རྟེན་མཁྱེན་པས་མི་ལ་དེ་བསྟན་ཏོ། ། འདི་ལ་
དགའ་བའི་འགྲོ་བ་འཁོར་བ་ན། ། འགྲོ་བའི་ཆོས་བརྒྱད་ལ་ནི་འཇུག་འགྱུར་
ཏེ། ། ཐོབ་དང་མ་ཐོབ་སྙན་དང་མི་སྙན་དང་། ། བསྟོད་དང་སྨད་དང་བདེ་
དང་སྡུག་བསྔལ་ལོ། ། ཐོབ་པ་རྙེད་ན་དེ་ལ་ཆགས་པ་སྐྱེད། ། མ་ཐོབ་གྱུར་ན་



152
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དེས་ཀྱང་འཁྲུག་པར་འགྱུར། ། གང་གཞན་མ་བསྟན་ཚུལ་འདིས་ཤེས་པར་
བྱ། ། ནད་རྣམས་བརྒྱད་ཀྱིས་དེ་རྒྱུན་གཅོད་པར་འགྱུར། ། ཀུན་རྫོབ་དེ་ལ་
དོན་དམ་དུ་སྨྲ་བ། ། དེ་དག་ནོར་བའི་བློ་ལྡན་ཤེས་པར་བྱ། ། མི་སྡུག་སྡུག་
དང་སྡུག་བསྔལ་བདེ་བ་དང༌། ། བདག་མེད་རང་བཞིན་བདག་ཏུ་སྨྲ་བ་
དང་། ། མི་རྟག་ཆོས་ལ་རྟག་ཅེས་སྨྲ་བགྱིད་ཅིང་། ། དེ་ལྟར་དགའ་སྟེ་མཚན་
མར་གང་གནས་པ། ། དེ་དག་བདེ་གཤེགས་གསུང་ནི་ཐོས་གྱུར་ནས། །
འཇིགས་ཤིང་ཇི་བཞིན་མི་རྟོགས་སྤོང་བར་བགྱིད། ། དེ་དག་བདེ་གཤེགས་
གསུང་ནི་སྤངས་གྱུར་ནས། ། སེམས་ཅན་དམྱལ་བར་སྡུག་བསྔལ་མི་བཟད་
མྱོང་། ། དེ་དག་ཚུལ་མིན་བདེ་བ་ཚོལ་བགྱིད་ཀྱང་། ། སྡུག་བསྔལ་བརྒྱ་དག་
བྱིས་པས་མྱོང་བར་འགྱུར། ། འཇིག་རྟེན་ཕན་པའི་བསྟན་པ་སུ་ཞིག་གིས། །
མ་རྟོགས་བློ་ཡིའང་རྣམ་པར་རྟོགས་གྱུར་ན། ། སྦྲུལ་གྱི་པགས་པ་རྙིང་ལྟར་རབ་
སྤངས་ཏེ། ། སྲིད་པ་ཀུན་ལས་འདས་ནས་ཞི་བར་འགྱུར། ། ཆོས་འདི་ཐམས་
ཅད་རང་བཞིན་དབེན་པ་སྟེ། ། སྟོང་པ་མཚན་མ་མེད་པ་དོན་དམ་ཞེས། །
གང་གིས་ཐོས་ནས་དགའ་བ་སྐྱེ་འགྱུར་བ། ། དེ་དག་བླ་མེད་བྱང་ཆུབ་ཐོབ་
པར་འགྱུར། ། རྒྱལ་བ་ཁྱོད་ཀྱིས་ཕུང་པོ་དབེན་པར་གཟིགས། ། ཁམས་དང་
སྐྱེ་མཆེད་རྣམས་ཀྱང་དེ་བཞིན་ཏེ། ། དབང་པོའི་གྲོང་ནི་མཚན་མས་དབེན་པ་
དག ། ཀུན་ཀྱང་ཐུབ་པ་ཁྱེད་ཀྱིས་དེ་བཞིན་གཟིགས། ། ཞེས་གསུངས་པ་
ཡིན་ནོ། ། མདོ་འདིའི་བསྡུས་པའི་དོན་ནི་གཉིས་ཀྱིས་རིགས་པར་བྱ་སྟེ།
འདི་ལྟར། བདེན་གཉིས་སྤྱིར་བསྟན་པ་དང་། སོ་སོའི་ངོ་བོ་རྒྱས་པར་བཤད་
པའོ། ། །
དང་པོ་ནི། འཇིག་རྟེན་མཁྱེན་པས་ཞེས་སོགས་ཚིགས་སུ་བཅད་པ་
གཅིག་གོ། ། གཉིས་པ་ལའང་། ཀུན་རྫོབ་ཀྱི་བདེན་པ་རྒྱས་པར་བཤད་པ་ལ།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 153
ཀུན་རྫོབ་བསྟན་པའི་དགོས་པ་དང༌། བསྟན་བྱ་ཀུན་རྫོབ་ཀྱི་རང་བཞིན་དང་།
དེ་ལ་ཆགས་པའི་ཉེས་དམིགས་དང་གསུམ་ལས། དང་པོ་ནི། གང་གིས་བདེ་
བར་གཤེགས་པ་ཞེས་སོགས་ཚིགས་སུ་བཅད་པ་གཅིག་གོ། ། །
གཉིས་པ་ལའང༌། གང་བསྟན་པ་དང་། རྒྱུ་གང་ལས་བསྟན་པའོ། །
དང་པོ་ནི། སེམས་ཅན་ཚོགས་ཀྱི་ཞེས་སོགས་ནས། མཚུངས་མེད་ཁྱོད་ཀྱིས་
ཞེས་པའི་བར་རོ། ། གཉིས་པ་ནི། ཀུན་རྫོབ་བདེན་པར་མཁས་པས་ཐུགས་
ཆུད་ནས་ཞེས་པའི་རྐང་པ་གཉིས་སོ། ། ཀུན་རྫོབ་ལ་ཆགས་པའི་ཉེས་དམིགས་
ལའང་། འཇིག་རྟེན་གྱི་ཆོས་ལ་འཇུག་པའི་ཉེས་དམིགས། འཇིག་རྟེན་ལས་
འདས་པའི་ཆོས་སྤོང་བའི་ཉེས་དམིགས་གཉིས་ལས། དང་པོ་ནི། འདི་ལ་
དགའ་བའི་ཞེས་པ་ནས། ནད་རྣམས་བརྒྱད་ཀྱིས་ཞེས་པའི་བར་རོ། ། གཉིས་
པ་ནི། ཀུན་རྫོབ་དེ་ལ་ཞེས་པ་ནས། སྡུག་བསྔལ་བརྒྱ་དག་ཅེས་པའི་བར་
རོ། ། གཉིས་པ་དོན་དམ་པའི་བདེན་པ་རྒྱས་པར་བཤད་པ་ལའང་། དོན་
དམ་བསྟན་པའི་དགོས་པ་དང་། བསྟན་བྱ་དོན་དམ་གྱི་རང་བཞིན་དང་། དེ་
ལདད་པའི་ཕན་ཡོན། གང་ལ་བརྟེན་ནས་བསྟན་པའི་རྒྱུའོ། ། དང་པོ་ནི།
འཇིག་རྟེན་ཕན་པའི་ཞེས་པ་ཚིགས་སུ་བཅད་པ་གཅིག་གོ། ། གཉིས་པ་ནི།
ཆོས་འདི་ཐམས་ཅད་ཅེས་པ་རྐང་པ་གཉིས་སོ། ། གསུམ་པ་ནི། གང་གིས་
ཐོས་ནས་ཞེས་པ་རྐང་པ་གཉིས་སོ། ། བཞི་པ་ནི། རྒྱལ་བ་ཁྱོད་ཀྱིས་ཞེས་
སོགས་ཚིགས་སུ་བཅད་པ་གཅིག་རྣམས་ཡིན་ནོ། ། འདིར་སྨྲས་པ། གལ་ཏེ་
ཁྱོདཀྱིས་དེ་སྐད་དུ་ཁོ་བོ་ཅག་ལ་ཤིན་ཏུ་ལྟོས་པ་མེད་པར་སྨྲ་ན། ད་ནི་ཁོ་བོ་
ཅག་ཀྱང་ཁྱོད་ལ་བཟོད་པར་མི་བྱེད་དེ། གལ་ཏེ་བདག་ཉིད་གཞན་གྱི་ཕྱོགས་
སུན་འབྱིན་པ་ཙམ་ལ་མཁས་པར་མངོན་པར་བྱེད་ཅིང་། འཐད་པས་མི་
རིགས་པའི་ཕྱིར་གཞན་གྱི་དབང་གི་ངོ་བོ་སེལ་བར་བྱེད་ན། ད་ནི་བདག་ལས་



154 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མི་སྐྱེ་བ་ལ་སོགས་པ་ཇི་སྐད་བཤད་པའི་འཐད་པས་མི་རིགས་པའི་ཕྱིར་ཁྱོད་ལ་
གྲགས་པའི་ཀུན་རྫོབ་སེལ་བར་བྱེད་དོ་ཞེ་ན། ཇི་ལྟར་ཁྱོད་ཀྱིས་གཞན་དབང་
དངོས་འདོད་ལྟར། ། ཀུན་རྫོབ་ཀྱང་ནི་བདག་གིས་ཁས་མ་བླངས། ། འབྲས་
ཕྱིར་འདི་དག་མེད་ཀྱང་ཡོད་དོ་ཞེས། །འཇིག་རྟེན་ངོར་བྱས་བདག་ནི་སྨྲ་བར་
བྱེད། ། ཇི་སྐད་བཤད་པའི་རིགས་པས་གཞན་དབང་བསལ་བ་ན་ཇི་ལྟར་ཁྱོད་
ལ་མི་འདོད་པ་ཐོག་ཏུ་འབབ་པར་འགྱུར་བ་དེ་ལྟར། ཀུན་རྫོབ་བསལ་བས་ཁོ་
བོ་ཅག་ལ་མི་འདོད་པར་འགྱུར་བ་མ་ཡིན་ཏེ། ཇི་ལྟར་ཁྱོད་ཀྱིས་རང་དབང་དུ་
བྱས་ནས་གཞན་གྱི་དབང་གི་ངོ་བོ་སྤྲོས་པ་ཐམས་ཅད་དང་བྲལ་བ་འཕགས་པའི་
ཡེ་ཤེས་ཀྱིས་རྟོགས་པར་བྱ་བའི་དངོས་པོར་འདོད་པ་ལྟར་དུ། དབུ་མ་པ་
བདག་གིས་ཀུན་རྫོབ་ཀྱི་བདེན་པ་རང་དབང་དུ་བྱས་ནས་གྲུབ་པར་ཁས་མ་
བླངས་པའི་ཕྱིར་རོ། ། འོ་ན་ཇི་ལྟར་ཀུན་རྫོབ་ཁས་བླང་ཞེ་ན། འཇིག་རྟེན་
གཞུག་པའི་འབྲས་བུའམ་དགོས་པའི་ཕྱིར། ཀུན་རྫོབ་འདི་དག་དོན་ལ་མེད་
ཀྱང་གྲགས་པའི་སྒོ་ནས་ཡོད་དོ་ཞེས་འཇིག་རྟེན་པའི་ངོར་བྱས་ནས་སྨྲ་བར་བྱེད་
དེ། དེ་རྗེས་སུ་བརྗོད་པ་ནི་དེ་ལྡོག་པའི་ཐབས་ཡིན་པའི་ཕྱིར་རོ། ། དེ་ཉིད་ཀྱི་
ཕྱིར་བཅོམ་ལྡན་འདས་ཀྱིས། འཇིག་རྟེན་ང་དང་ལྷན་ཅིག་རྩོད་ཀྱི། ང་ནི་
འཇིག་རྟེན་དང་ལྷན་ཅིག་མི་རྩོད་དེ། གང་འཇིག་རྟེན་ན་ཡོད་པར་འདོད་པ་
དེ་ནི་ངའང་ཡོད་པར་བཞེད་དོ། ། གང་འཇིག་རྟེན་ན་མེད་པར་འདོད་པ་དེ་
ནི་ངའང་མེད་པར་བཞེད་དོ་ཞེས་གསུངས་པ་ཡིན་ནོ། ། ཅི་སྟེ་ཀུན་རྫོབ་འདི་
དག ཇི་ལྟར་ཕུང་པོ་སྤངས་ནས་ཞིར་ཞུགས་པའི། ། དགྲ་བཅོམ་རྣམས་ལ་
ཡོད་པ་མིན་དེ་ལྟར། ། འཇིག་རྟེན་ལ་ཡང་མེད་ན་དེ་བཞིན་འདི། ། འཇིག་
རྟེན་ལས་ཀྱང་ཡོད་ཅེས་བདག་མི་སྨྲ། ། ཇི་ལྟར་ཕུང་པོའི་ལྷག་མ་མ་ལུས་པ་
སྤངས་ནས་ཞི་བ་མྱ་ངན་ལས་འདས་པར་ཞུགས་པའི་དགྲ་བཅོམ་པ་རྣམས་ལ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 155
ཀུན་རྫོབ་རྣམ་པ་ཐམས་ཅད་དུ་ཡོད་པ་མིན་པ་དེ་ལྟར་དུ་གལ་ཏེ་འཇིག་རྟེན་
ལའང་མེད་ན་ནི་དགྲ་བཅོམ་པའི་ཕུང་པོ་དེ་བཞིན་དུ་ཀུན་རྫོབ་འདི་འཇིག་རྟེན་ ་
གྱི་གྲགས་པ་ལས་ཀྱང་ཡོད་ཅེས་བདག་མི་སྨྲ་སྟེ། དེའི་ཕྱིར་གཞན་གྱི་ངོ་ཁོ་ནར་
བདག་གིས་ཀུན་རྫོབ་ཁས་བླངས་ཀྱི་རང་དབང་དུ་མ་ཡིན་ནོ། ། དེ་བས་ན་
ཀུན་རྫོབ་འདི་ནི་འཇིག་རྟེན་ཁོ་ནས་ཁས་བླངས་པ་ཡིན་ལ། གང་གིས་ཁས་
བླངས་པ་དེ་དག་ལ་དགག་པ་བརྗོད་པར་རིགས་ཀྱི། གཞན་ལ་མ་ཡིན་ནོ་ཞེས་
བཤད་པ། གལ་ཏེ་ཁྱོད་ལ་འཇིག་རྟེན་མི་གནོད་ན། ། འཇིག་རྟེན་ཉིད་ལྟོས་
འདི་ནི་ དགག་ པར་གྱིས། ། ཁྱོད་དང་འཇིག་རྟེན་འདིར་རྩོད་གྱིས་ཤིག་
དང་། །ཕྱིས་ནས་སྟོབས་ལྡན་བདག་གིས་བསྟེན་པར་བྱ། ། ཁོ་བོ་ཅག་ནི་
འཇིག་རྟེན་གྱི་ཀུན་རྫོབ་བཟློག་པའི་ཕྱིར་ཤིན་ཏུ་ཚེགས་ཆེ་བར་གནས་པར་གྱུར་
གྱི་གལ་ཏེ་ཁྱོད་ལ་འཇིག་རྟེན་གྱི་གྲགས་པས་གནོད་པར་མི་འགྱུར་ན། འཇིག་
རྟེན་པ་ཉིད་ལ་ལྟོས་ནས་འཇིན་རྟེན་ལ་གྲགས་པའི་ཀུན་རྫོབ་འདི་དགག་པར་
གྱིས་ཤིག་དང་། ཁོ་བོས་ཀྱང་ཁྱོད་ལ་སྟོངས་གདབ་པར་བྱའོ། ། ཁྱོད་དང་
འཇིག་རྟེན་ཀུན་རྫོབ་འདིར་རྩོད་པ་གྱིས་ཤིག་དང་། གལ་ཏེ་ཁྱེད་རྒྱལ་ན་ཁོ་
བོས་ཀྱང་ཁྱོད་ཀྱི་ཕྱོགས་ལ་བརྟེན་ནས། ཀུན་རྫོབ་གཏན་ཁས་བླང་བར་མི་
བྱའོ། ། གལ་ཏེ་ཁྱོད་འཇིག་རྟེན་གྱིས་ཕམ་པར་བྱས་ན། དེའི་ཚེ་ཤིན་ཏུ་
སྟོབས་དང་ལྡན་པའི་འཇིག་རྟེན་པ་ཉིད་ལ་བདག་གིས་བརྟེན་པར་བྱའོ། ། དེ་
ལྟར་བཙད་པ་ནའང་འཇིག་རྟེན་བཟློག་པར་ནུས་པ་མ་ཡིན་ཏེ། འདི་ལྟར་
རྣམ་པར་དཔྱད་པའི་རིགས་པས་ཟློག་པར་བྱེད་དམ། ། འོན་ཏེ་འཇིག་རྟེན་
རང་ཉིད་ལ་གྲགས་པས་ཟློག་པར་བྱེད། དང་པོ་མི་རིགས་ཏེ། འཇིག་རྟེན་པ་
དག་རྣམ་པར་དཔྱད་པའི་རིགས་པ་ཁས་མི་ལེན་པའི་ཕྱིར་དང་། རིགས་པས་
འཐད་པ་མ་བཅུག་པ་ཁོ་ནར་ཐ་སྙད་ལ་འཇུག་པའི་ཕྱིར་རོ། ། གཉིས་པའང་



156 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མི་རིགས་ཏེ། གྲགས་པ་ཚད་མར་བྱེད་ན་གྲགས་པ་འགོག་པ་མི་འཐད་ལ།
ཚད་མར་མི་བྱེད་ན་དེས་གྲགས་པ་དགག་པར་ཡང་མི་ནུས་པའི་ཕྱིར་རོ། ། དེ་
བས་ན་རེ་ཞིག་འཇིག་རྟེན་གྱི་ཐ་སྙད་ནི་དགག་པར་མི་ནུས་པའི་ཕྱིར་དང་།
འབྲས་བུ་དང་བཅས་པའི་ཕྱིར། ཁས་བླང་བར་བྱ་དགོས་སོ། ། ཅི་སྟེ་དབུ་མ་
པདག་མ་རིག་པའི་གཉིད་མཐུག་པོས་ནོན་པའི་འཇིག་རྟེན་པ་དག་གི་རྗེས་སུ་
འབྲངས་ནས་ཇི་ལྟར་ཡང་དག་པའི་ལམ་ལ་ཞུགས་པ་ཡིན་ཞེ་ན། འདི་ལྟར་
འཇིག་རྟེན་པ་དག་ཐ་སྙད་ཀྱི་རྗེས་སུ་འབྲངས་ནས་དོན་ལ་མངོན་པར་ཞེན་པ་
དེ་ལྟར། དབུ་མ་པ་དག་འཇིག་རྟེན་གྱི་ཐ་སྙད་ལ་མངོན་པར་ཞེན་པ་མེད་དེ།
རྣམ་པར་དཔྱད་ན་འཇིག་རྟེན་པའི་ཐ་སྙད་རྣམས་བརྫུན་པའི་དོན་ཅན་དུ་ཁོང་
དུ་ཆུད་པའི་ཕྱིར་རོ། ། དེ་བས་ན་འཇིག་རྟེན་པ་དག་ལ་ཇི་ལྟར་གྲགས་པའི་ཐ་
སྙད་ཙམ་ཞིག་འཇིག་རྟེན་གཞུག་པའི་དོན་དུ་ཁས་ལེན་པར་བྱེད་ཀྱང་བྲག་ཅ་
བཞིན་དུ་སྒྲ་ཙམ་ཞིག་རྗེས་སུ་ཟློག་པར་ཟད་ཀྱི་དོན་ལ་མངོན་པར་ཞེན་པ་ཅུང་
ཟད་ཀྱང་མེད་པའི་ཕྱིར་དབུ་མ་པ་དག་ནི་འཇིག་རྟེན་གྱི་ཐ་སྙད་ཀྱིས་འཆིང་
བར་བྱེད་པ་མ་ཡིན་ལ། འཁོར་བའི་ལམ་ལ་གནས་པའི་འཇིག་རྟེན་པ་དང་
ཁྱད་པར་མེད་པའང་མ་ཡིན་ནོ། ། དེ་ལྟར་ན་འཇིག་རྟེན་པ་དག་ལ་གྲགས་
པའི་གཟུགས་ནས་རྣམ་མཁྱེན་གྱི་བར་གྱི་ཀུན་ནས་ཉོན་མོངས་དང་རྣམ་བྱང་གི་
ཆོསརྣམས་ཀྱི་མིང་གི་ཐ་སྙད་གང་ལའང་སྐུར་བ་མི་འདེབས་ཤིང་། མིང་གི་ཐ་
སྙད་དེ་དག་གི་དོན་འཇིག་རྟེན་པ་དང་། གྲུབ་མཐའ་སྨྲ་བ་རྣམས་ཀྱིས་ཇི་ལྟར་
མངོན་པར་ཞེན་ཅིང་ཀུན་བརྟགས་པ་ལྟར་གྱི་མཐའ་གང་དུའང་མངོན་པར་
ཞེན་པ་མེད་པར་རྗེས་སུ་ཐ་སྙད་འདོགས་པ་ནི་རྟེན་ཅིང་འབྲེལ་བར་འབྱུང་བ་
ཟབ་མོ་རྟག་ཆད་སྤངས་པ་དབུ་མའི་ལམ་ལ་གནས་པ་ཞེས་བྱའོ། ། དེ་ལྟ་བུའི་
ལམ་ལ་གནས་པའི་རྣལ་འབྱོར་པ་ལ་རྒོལ་བ་གང་གིས་བརྒལ་ཞིང་བརྟག་པར་བྱ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 157
བམ་ཡིན་ཏེ། སྒྱུ་མའི་སྐྱེས་བུ་བཞིན་དུ་ཕྱོགས་གང་ཡང་ཁས་བླངས་པ་མེད་
པའི་ཕྱིར་རོ། ། དེའི་ཕྱིར་རིགས་པ་དྲུག་ཅུ་པ་ལས། རྩོད་མེད་ཆེ་བའི་བདག་
ཉིད་ཅན། ། དེ་རྣམས་ལ་ནི་ཕྱོགས་ཉིད་མེད། ། གང་རྣམས་ལ་ནི་ཕྱོགས་མེད་
པ། ། དེ་ལ་གཞན་ཕྱོགས་ག་ལ་ཡོད། ། ཅེས་གསུངས་པ་ཡིན་ནོ། ། གང་
ཞིག་སྒོམ་བྱུང་གི་ཡེ་ཤེས་ཀྱིས་ཇི་སྐད་བཤད་པའི་རྟེན་ཅིང་འབྲེལ་བར་འབྱུང་
བའི་ལམ་མངོན་དུ་བྱས་པའི་རྣལ་འབྱོར་པ་རྣམས་ལ་བརྒལ་དུ་མེད་པར་མ་ཟད་
ཀྱི། གང་དག་ཐོས་བསམ་གྱི་སྒོ་ནས་རྟེན་ཅིང་འབྲེལ་འབྱུང་ཟབ་མོའི་ལམ་ལ་
ངེསཔ་ཐོབ་ནས་རྟེན་ཅིང་འབྲེལ་བར་འབྱུང་བ་སྨྲ་བ་དག་ལའང་རྟོག་གེ་པ་
གཞན་གྱིས་ཅུང་ཟད་ཀྱང་བརྒལ་དུ་མེད་པ་ཡིན་ཏེ། དེ་དག་ཀྱང་རང་ལུགས་
ཀྱི་ཕྱོགས་གང་ཡང་དམ་འཆའ་བར་མི་བྱེད་པའི་ཕྱིར་རོ། ། འོན་ཀྱང་དེ་དག་
ནི་ཇི་སྲིད་ཆོས་ཀྱི་དབྱིངས་མངོན་དུ་མ་བྱས་པ་དེ་སྲིད་དུ་མོས་པ་ཡིད་ལ་བྱེད་
པའི་ཚུལ་གྱི་ཅི་ལའང་མངོན་པར་ཞེན་པ་མེད་པར་བྱས་ནས། གནས་སྐབས་
དང་མཐར་ཐུག་གི་བླང་དོར་གྱི་ཐ་སྙད་ཐམས་ཅད་ལ་མངོན་ཞེན་ཅན་དག་དང་
ཁྱད་པར་མེད་པར་འཇུག་ལྡོག་བྱེད་དེ། ཇི་སྲིད་རྣམ་པར་རྟོག་པ་མ་ཟད་པ་དེ་
སྲིད་དུ་རྐྱེན་འདི་པ་ཙམ་གྱི་རང་བཞིན་གྱི་རྟེན་འབྲེལ་གྱི་ལམ་སླུ་བ་མེད་པར་
ཁོང་དུ་ཆུད་པའི་ཕྱིར་རོ། ། དེའི་ཕྱིར་དེ་དག་ནི་ཅི་ལའང་མངོན་པར་མ་ཞེན་
པའི་ཕྱིར་རྟག་པའི་མཐའ་ལ་མི་གནས་ལ་བླང་དོར་ཐམས་ཅད་ལ་འཇུག་པས་
ཆད་པའི་མཐའ་ལ་མི་གནས་པའི་ཕྱིར་རྟག་ཆད་སྤངས་པ་དབུ་མའི་ལམ་ལ་
གནས་པ་ཡིན་ནོ། ། གང་གི་ཚེ་ཆོས་ཀྱི་དབྱིངས་སྤྲོས་པ་ཐམས་ཅད་དང་བྲལ་
བ་མངོན་སུམ་དུ་བྱས་པ་དེའི་ཚེ། རྩོད་པ་ཐམས་ཅད་དང་བྲལ་བས་བླང་དོར་
ལ་འཇུག་པ་མེད་མོད། འོན་ཀྱང་ཆད་པའི་ཉེས་པར་མི་འགྱུར་ཏེ། རྣམ་པར་
རྟོག་པ་ཐམས་ཅད་སྤངས་པས་ལས་འབྲས་ཀྱི་འབྲེལ་བ་མི་དམིགས་པའི་ཕྱིར་



158
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རོ། ། འཇིག་རྟེན་པའི་ཐ་སྙད་དང་། གྲུབ་མཐའ་སྨྲ་བ་གཞན་དག་གི་ཐ་སྙད་
དག་བརྫུན་པའི་དོན་ཅན་དུ་མཚུངས་བཞིན་དུ་ཅིའི་ཕྱིར་དབུ་མ་པ་འཇིག་རྟེན་
གྱི་ཐ་སྙད་ཁས་ལེན་པར་བྱེད་ཀྱི། གྲུབ་མཐའ་སྨྲ་བ་རྣམས་ཀྱི་མ་ཡིན་ཞེ་ན།
འཇིག་རྟེན་པའི་ཐ་སྙད་ནི་རྣམ་པར་མ་བརྟགས་པའི་སྤྱོད་ཡུལ་ཅན་ཡིན་པས་
རིགས་པས་འཐད་པ་མ་བཅུག་པར་ཁས་བླང་དུ་རུང་བ་ཡིན་ལ། དེའི་ཕྱིར་དེ་
ཁས་ལེན་པ་དང་། ཕྱོགས་ཐམས་ཅད་བྲལ་བའི་དབུ་མ་པའི་ཕྱོགས་འགལ་བ་
མེད་ཅིང་། དེའི་སྒོ་ནས་འཇིག་རྟེན་རྣམས་རྗེས་སུ་གཟུང་བར་ནུས་པའང་
ཡིན་ལ། གྲུབ་མཐའ་སྨྲ་བ་ཐམས་ཅད་ནི་རིགས་པའི་འཐད་པ་བཅུག་ནས་
རང་གི་ཕྱོགས་རྣམ་པར་འཇོག་པས། དེ་དག་གི་ཐ་སྙད་རྣམས་རིགས་པའི་
འཐད་པ་མ་བཅུག་པར་ཁས་བླང་དུ་མི་རུང་ལ། རིགས་པའི་འཐད་པ་བཅུག་
ནས་ཕྱོགས་འགའ་ཞིག་ཁས་བླངས་ནའང་དབུ་མ་པ་རང་གི་ཕྱོགས་ཉམས་པར་
འགྱུར་བས། དེའི་ཕྱིར་ནོར་པའི་དོན་ཅན་དུ་མཚུངས་ཀྱང་འཇིག་རྟེན་གྱི་ཐ་
སྙད་ཁས་ལེན་པར་བྱེད་ཀྱི། གྲུབ་མཐའ་སྨྲ་བ་རྣམས་ཀྱིས་ཀུན་བརྟགས་པའི་
ཐ་སྙད་རྣམས་ནི་མ་ཡིན་ནོ། ། ཇི་ལྟར་འཇིག་རྟེན་རྗེས་སུ་གཟུང་བའི་ཐབས་
སུ་འཇིག་རྟེན་གྱི་ཐ་སྙད་ཁས་ལེན་པ་ལྟར་གྲུབ་མཐའ་སྨྲ་བ་གཞན་རྗེས་སུ་
གཟུང་བའི་ཕྱིར་གཞན་ངོར་དེ་དག་གི་ལུགས་ཁས་ལེན་པར་ཡང་རིགས་སོ་ཞེ་ན།
གལ་ཏེ་བློ་གྲོས་དམན་པ་བསྟན་པ་ལ་རིམ་གྱིས་གཞུག་པའི་ཕྱིར་རེ་ཞིག་གྲུབ་
མཐའ་གོང་མ་གོང་མའི་ཕྱོགས་ཁས་བླངས་ནས་འོག་མ་འོག་མའི་ལུགས་འགོག་
པརབྱེད་ནའང་མི་རིགས་པ་མེད་མོད། འོན་ཀྱང་དེའི་ཚེ་སྨྲ་བ་པོ་དབུ་མར་སྨྲ་
བནི་མ་ཡིན་ཏེ། དངོས་པོར་སྨྲ་བ་གང་རུང་གི་ལུགས་འཐད་ཕྱོགས་སུ་བྱས་
ནས་གཞན་འགོག་པའི་ཕྱིར་རོ། ། ལུགས་འདི་ནི། དཔེར་ན་སྨན་པ་ཁ་ཅིག་
གིསནད་པ་དག་ལ་ནད་སྨིན་པ་དང༌། སྡུད་པ་དང་། དྲུང་ནས་འབྱིན་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 159
དང་། སླར་མི་ལྡོག་པའི་སྨན་རྣམས་རིམ་གྱིས་བཏང་ནས་ནད་གསོ་བར་བྱེད་
པ་དང་འདྲ་བར་རིག་པར་བྱའོ། ། ཇི་སྐད་བཤད་པའི་བདེན་པ་གཉིས་ཕྱིན་ཅི་
མ་ལོག་པའི་ལུགས་ལ་བརྟེན་ནས་མཐར་འཛིན་གྱི་ལྟ་བ་མཐའ་དག་འགོག་པར་
བྱེད་པ་ནི་རྩིའི་སྨན་ཆེན་པོ་ཐུན་གཅིག་གིས་ནད་ཐམས་ཅད་ཅིག་ཅར་དྲུང་ནས་
འབྱིན་པ་དང་འདྲ་བར་རིག་པར་བྱའོ། །
གསུམ་པ་སེམས་ཙམ་གསུངས་པའི་དགོངས་པ་བསྟན་པ་ལ་གསུམ་སྟེ།
ས་བཅུའི་མདོའི་དགོངས་པ་བཤད། གཟུགས་སེམས་ཡོད་མེད་མཚུངས་པར་
བསྟན། མདོ་སྡེ་གཞན་གྱིའང་དགོངས་པ་བཤད་པའོ། ། དང་པོ་ནི། གལ་
ཏེ་འཐད་པ་དང་བྲལ་ཡང་འཇིག་རྟེན་གྱི་གནོད་པས་འཇིགས་ཏེ། ཀུན་རྫོབ་
ཁས་ལེན་ན་ལུང་གི་གནོད་པས་འཇིགས་པས་སེམས་ཙམ་དུའང་ཁས་བླང་
དགོས་ཏེ། ཇི་སྐད་དུ། ས་བཅུ་པའི་མདོ་ལས། དེ་འདི་སྙམ་དུ་སེམས་ཏེ།
འདི་ལྟར་ཁམས་གསུམ་པོ་འདི་ནི་སེམས་ཙམ་སྟེ། སྲིད་པའི་ཡན་ལག་བཅུ་
གཉིས་པོ་གང་དག་དེ་བཞིན་གཤེགས་པས་རབ་ཏུ་ཕྱེ་སྟེ་བཀའ་སྩལ་པ་དེ་དག་
ཐམས་ཅད་ཀྱང་སེམས་གཅིག་ལ་བརྟེན་པ་དག་གོ། ། ཞེས་གསུངས་པའི་ཕྱིར་
ན། ཙམ་ཞེས་པའི་སྒྲས་གཟུགས་ཉིད་བཀག་ནས་རྣམ་པར་ཤེས་པ་ཙམ་ཞིག་
བདེན་པར་གྲུབ་པར་བསྟན་པ་ཡིན་ནོ། ། ཞེས་རྣམ་རིག་པ་དག་སྨྲ་བར་བྱེད་
དོ། །
འདི་དགག་པ་ལ་གཉིས། ཙམ་སྒྲ་བྱེད་པོ་གཞན་དགག་པའི་དོན་ཅན་
དུ་བཤད། གཟུགས་ལས་སེམས་གཙོ་བོའི་དོན་ཅན་དུ་བཤད་པའོ། ། དང་པོ་
ལའང་གཉིས་ལས། དང་པོ་ནི། མདོའི་དོན་ནི་ཁྱོད་ཀྱི་ཇི་ལྟར་བློ་ལ་སྣང་བདེ་
ལྟརམ་ཡིན་ནོ། ། འོ་ན་ཅི་ཡིན་ཞེ་ན། དེའི་ཕྱིར་བཤད་པ། མངོན་གྱུར་
མངོན་ཕྱོགས་བྱང་ཆུབ་སེམས་དཔའ་ཡིས། ། སྲིད་གསུམ་རྣམ་ཤེས་ཙམ་དུ་



160
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གང་རྟོགས་པ། ། རྟག་བདག་བྱེད་པོ་བཀག་པ་རྟོགས་ཕྱིར་དེས། ། བྱེད་པ་པོ་
ནི་སེམས་ཙམ་ཡིན་པར་རྟོགས། ཆོས་ཀྱི་དབྱིངས་ལ་མངོན་དུ་ཕྱོགས་པས་ན་
མངོན་དུ་གྱུར་པ་ཞེས་བྱ་བ་ས་དྲུག་པ་ལ་གནས་པའི་བྱང་ཆུབ་སེམས་དཔའ་
ཡིས་སྲིད་པ་གསུམ་པོ་རྣམ་ཤེས་ཙམ་དུ་རྟོགས་སོ་ཞེས་གང་གསུངས་པའི་དོན་ནི།
བྱང་ཆུབ་སེམས་དཔའ་དེས་རྗེས་ཐོབ་ཏུ་ཕྱི་དང་ནང་གི་ཆོས་རྣམས་ཀྱི་བྱེད་པ་
པོ་ནི་ཡང་དག་པ་མ་ཡིན་པའི་ཀུན་ཏུ་རྟོག་པའི་རང་བཞིན་གྱི་སེམས་ཙམ་ཡིན་
པར་རྟོགས་པས། རྟག་པའི་རང་བཞིན་གྱི་བདག་དང་གཙོ་བོ་ལ་སོགས་པའི་
བྱེད་པ་པོ་བཀག་པར་རྟོགས་པའི་ཕྱིར། དེ་སྐད་གསུངས་པ་ཡིན་ཏེ། ཇི་སྐད་
དུ། མདོ་དེ་ཉིད་ལས། དེ་ལྟར་ན། སྡུག་བསྔལ་གྱི་ཕུང་པོ། སྡུག་བསྔལ་གྱི་
ལྗོན་པ། བྱེད་པ་པོ་དང་ཚོར་བ་པོ་མེད་པ་འབའ་ཞིག་པོ་འདི་མངོན་པར་
འགྲུབ་པར་འགྱུར་རོ་སྙམ་མོ། ། དེ་འདི་སྙམ་དུ་སེམས་ཏེ། བྱེད་པ་པོ་ལ་
མངོན་པར་ཞེན་པས་ལས་རྣམས་ཡོད་པར་འགྱུར་རོ། ། གང་ན་བྱེད་པ་པོ་མེད་
པདེ་ནི་དོན་དམ་པར་ལས་ཀྱང་མི་དམིགས་སོ་སྙམ་མོ། ། དེ་འདི་སྙམ་དུ་
སེམས་ཏེ། འདི་ལྟར་ཁམས་གསུམ་པོ་འདི་ནི་སེམས་ཙམ་སྟེ། ཞེས་སོགས་རྒྱ་
ཆེརགསུངས་པའི་ཕྱིར་རོ། ། མདོའི་དོན་དེ་ལྟར་ཡིན་པར་ཅིས་ཤེས་ཞེ་ན།
གཉིས་པ་དེའི་དགོངས་པ་མདོ་གཞན་གྱིས་བཤད་པ་ལ། མདོ་དགོད་པ་ནི།
དེ་ཕྱིར་བློ་ལྡན་བློ་ནི་འཕེལ་བྱའི་ཕྱིར། ། ལང་ཀར་གཤེགས་མདོ་དེ་ལས་ཀུན་
མཁྱེན་གྱིས། ། མུ་སྟེགས་རི་བོ་སྤོ་མཐོན་འཇོམས་བྱེད་ངག ། རྡོ་རྗེ་འདི་ནི་
དགོངས་པ་གཅད་ཕྱིར་གསུངས། ། གང་གི་ཕྱིར་སེམས་ཙམ་བྱེད་པ་པོ་ཡིན་པ་
དེའི་ཕྱིར། བློ་ལྡན་བྱང་ཆུབ་སེམས་དཔའ་རྣམས་ཀྱི་བདག་མེད་རྟོགས་པའི་བློ་
གྲོས་འཕེལ་བར་བྱ་བའི་ཕྱིར། འཕགས་པ་ལང་ཀར་གཤེགས་པ་ལས། ཀུན་
མཁྱེན་གྱིས་མུ་སྟེགས་རྣམས་ཀྱི་བདག་དང་གཙོ་བོ་ལ་སོགས་པ་བྱེད་པ་པོའི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 161
སེམས་པའི་ལྟ་བ་ངན་པའི་རི་བོ་སྤོ་ཤིན་ཏུ་མཐོ་ཞིང་ལྷུན་སྟུག་པོ་འཇོམས་པར་
བྱེད་པ་ལ་རྡོ་རྗེའི་མེ་དང་འདྲ་བའི་ངག གང་ཟག་རྒྱུད་དང་ཕུང་པོ་དང་། །
དེ་བཞིན་རྐྱེན་དང་རྡུལ་དག་དང་
། ། གཙོ་བོ་དབང་ཕྱུག་བྱེད་པོ་རྣམས། །
སེམས་ཙམ་དུ་ནི་ངས་བཤད་དོ། ། ཞེས་གསུངས་སོ། ། དགོས་པ་འདི་ཅིའི་
ཕྱིར་གསུངས་ཞེ་ན། སེམས་ཙམ་གསུངས་པའི་དགོངས་པ་ཡོངས་སུ་གཅད་
ཅིང་གསལ་བར་བྱ་བའི་ཕྱིར་དུའོ། ། གཉིས་པ་མདོའི་དོན་བཤད་པ་ནི། ཇི་
ལྟར་རང་གི་བསྟན་བཅོས་དེ་དེ་ལས། ། མུ་སྟེགས་རྣམས་ཀྱིས་གང་ཟག་སོགས་
དེ་དག ། སྨྲས་པ་དེ་དག་བྱེད་པོར་མ་གཟིགས་ནས། ། རྒྱལ་བས་སེམས་ཙམ་
འཇིག་རྟེན་བྱེད་པོར་གསུངས། །ཕྱི་དང་ནང་གི་མུ་སྟེགས་རྣམས་ཀྱི་རང་རང་
གི་བསྟན་བཅོས་ལས་གང་ཟག་དང་གཙོ་བོ་ལ་སོགས་པ་ཆོས་རྣམས་ཀྱི་བྱེད་པ་
པོར་སྨྲས་པ་དེ་དག་ཐ་སྙད་དུའང་ཆོས་རྣམས་ཀྱི་བྱེད་པ་པོར་མ་གཟིགས་ནས་
རྒྱལ་བས་ཐ་སྙད་དུ་སེམས་ཙམ་ཉིད་འཇིག་རྟེན་གྱི་བྱེད་པ་པོར་གསུངས་སོ་ཞེས་
བྱ་བ་ནི་ལང་ཀར་གཤེགས་པའི་མདོའི་དོན་ཡིན་ནོ། ། དེ་ལྟར་ན་མདོའི་ཙམ་
ཞེས་པའི་སྒྲས་ནི་བྱེད་པ་པོ་གཞན་དགག་པའི་དོན་བྱས་ཟིན་པའི་ཕྱིར་ཤེས་བྱ་
འགོག་པའི་དོན་ཅན་མ་ཡིན་ནོ། ། གཉིས་པ་གཟུགས་ལས་སེམས་གཙོ་བོའི་
དོན་ཅན་དུ་བཤད་པ་ནི། ཇི་ལྟར་དེ་ཉིད་རྟོགས་ལ་སངས་རྒྱས་བསྙད། ། དེ་
བཞིན་སེམས་ཙམ་གཙོར་གྱུར་འཇིག་རྟེན་ལ། ། མདོ་ལས་སེམས་ཙམ་ཞེས་
གསུངས་གཟུགས་ནི་འདིར། ། འགོག་པ་དེ་ལྟར་མདོ་ཡི་དོན་མ་ཡིན། །ཇི་
ལྟར་དེ་ཁོ་ན་ཉིད་ཀྱི་རྟོགས་པ་རྒྱས་པ་ལ་སངས་རྒྱས་ཞེས་ཚིག་སྔ་མ་མི་མངོན་
པར་བྱས་ནས་བཤད་པ་དེ་བཞིན་དུ། སེམས་ཙམ་གཙོ་བོར་གྱུར་པ་ལའང་
གཟུགས་ལ་སོགས་པ་གཞན་གཙོ་བོ་ཡིན་པ་བཀག་ནས་འཇིག་རྟེན་པ་རྣམས་ལ་
ཁམས་གསུམ་པོ་འདི་ནི་སེམས་ཙམ་མོ་ཞེས་གསུངས་པར་ཤེས་པར་བྱའོ། །



162 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དེའི་ཕྱིར་མདོ་འདིར་གཟུགས་ལ་སོགས་པ་གཙོ་བོ་ཡིན་པ་སེལ་བ་ཡིན་གྱི།
སེམས་ཙམ་ཞིག་ཡོད་ཀྱི་གཟུགས་ནི་མེད་དོ་ཞེས་གཟུགས་འགོག་པ་མདོའི་དོན་
མཡིན་ནོ། ། མདོའི་དོན་ནི་ཁོ་བོ་ཅག་གིས་ཇི་སྐད་བཤད་པ་དེ་ཁོ་ན་ལྟར་
འདོད་པར་བྱ་དགོས་ཀྱི། དེ་ལྟ་མ་ཡིན་པར། གལ་ཏེ་འདི་དག་སེམས་ཙམ་
ཞེསམཁྱེན་ནས། ། དེ་ལས་གཟུགས་ཉིད་དགག་པར་མཛད་ན་ནི། ། སླར་
ཡང་དེ་ལས་བདག་ཉིད་ཆེན་པོས་སེམས། ། མ་རིག་ལས་ལས་སྐྱེས་པ་ཅི་ཕྱིར་
གསུངས། ། གལ་ཏེ་ཁམས་གསུམ་པོ་འདི་དག་སེམས་ཙམ་དུ་གྲུབ་པར་མཁྱེན་
ནས་ས་བཅུ་པའི་མདོ་དེ་ལས་གཟུགས་ཉིད་ལ་དགག་པ་མཛད་ནས་སེམས་སུ་
བདེན་པར་སྟོན་ན། སླར་ཡང་མདོ་དེ་ཉིད་ལས་ཇི་སྐད་དུ། དེ་ལྟར་བྱང་ཆུབ་
སེམས་དཔའ་ལུགས་སུ་འབྱུང་བའི་རྣམ་པར་རྟེན་ཅིང་འབྲེལ་བར་འབྱུང་བ་
རབ་ཏུ་རྟོགས་གོ། ། དེ་འདི་སྙམ་དུ་སེམས་ཏེ། བདེན་པ་རྣམས་མི་ཤེས་པ་ནི་
དོནདམ་པ་མ་རིག་པའོ། ། མ་རིག་པས་བྱས་པའི་ལས་རྣམ་པར་སྨིན་པ་ནི་
འདུ་བྱེད་རྣམས་སོ། ། འདུ་བྱེད་ལ་བརྟེན་པའི་སེམས་དང་པོ་ནི་རྣམ་པར་ཤེས་
པའོ། ། ཞེས་བདག་ཉིད་ཆེན་པོ་བཅོམ་ལྡན་འདས་ཀྱི་སེམས་དེ་ཉིད་མ་རིག་པ་
དང་། ལས་ཀྱི་རྒྱུ་ལས་སྐྱེ་བར་ཅིའི་ཕྱིར་གསུངས་ཏེ། གལ་ཏེ་སེམས་ངོ་བོ་ཉིད་
ཀྱིས་བདེན་པར་གྲུབ་པ་ཞིག་ཡིན་ན་ནི་རྒྱུ་དང་རྐྱེན་ལ་ལྟོས་པར་མི་རིགས་པའི་
ཕྱིར་རོ། ། ཅིའི་ཕྱིར་སེམས་ཉིད་གཙོ་བོ་ཡིན་ཞེ་ན། དེའི་ཕྱིར་བཤད་པ།
སེམས་ཉིད་ཀྱིས་ནི་སེམས་ཅན་འཇིག་རྟེན་དང་། ། སྣོད་ཀྱི་འཇིག་རྟེན་ཤིན་ཏུ་
སྣཚོགས་འགོད། ། འགྲོ་བ་མ་ལུས་ལས་ལས་སྐྱེས་པར་གསུངས། ། སེམས་
སྤངས་ནས་ནི་ལས་ཀྱང་ཡོད་མ་ཡིན། ། སེམས་ཉིད་ཀྱིས་ནི་དམྱལ་བ་ནས་སྲིད་
པའི་རྩེ་མོའི་བར་གྱི་སེམས་ཅན་གྱི་འཇིག་རྟེན་རང་རང་གི་ཐུན་མོང་མ་ཡིན་
པའི་ལས་ལས་སྐྱེས་པ་རྣམས་དང༌། རླུང་གི་དཀྱིལ་འཁོར་ནས་འོག་མིན་གྱི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 163
བར་གྱི་སྣོད་ཀྱི་འཇིག་རྟེན་རྣམ་པ་སྣ་ཚོགས་སེམས་ཅན་རྣམས་ཀྱི་ཐུན་མོང་གི་
ལས་ལས་སྐྱེས་པ་རྣམས་འགོད་པར་བྱེད་དེ། ཇི་སྐད་དུ། སེམས་ཅན་ལས་
ཀྱིས་དབང་གིས་རི། ། ནག་པོ་དུས་སུ་སྐྱེས་ཏེ་དཔེར། ། སེམས་དམྱལ་མཐོ་
རིས་འཇིག་རྟེན་དུ། ། མཚོན་དང་རིན་ཆེན་ཤིང་བཞིན་ནོ། ། ཞེས་ཕྱི་ནང་གི་
འགྲོ་བ་མ་ལུས་པ་ཐུན་མོང་དང་ཐུན་མོང་མ་ཡིན་པའི་ལས་ལས་སྐྱེ་བར་
གསུངས་ཤིང་། ལས་ཀྱང་སེམས་ལ་བརྟེན་པ་ཡིན་ཏེ། སེམས་དང་བཅས་པ་
ཁོ་ནས་ལས་སོག་པར་བྱེད་ཀྱི། སེམས་སྤངས་ནས་ནི་ལས་ཀྱང་སོག་པ་ཡོད་མ་
ཡིན་པའི་ཕྱིར་རོ། ། དེའི་ཕྱིར་འགྲོ་བ་འཇུག་པའི་རྒྱུ་སེམས་ཉིད་གཙོ་བོ་ཡིན་
གྱི་གཟུགས་ནི་མ་ཡིན་ཏེ། འདི་ལྟར་གཟུགས་ཡོད་མོད་ཀྱི་དེ་ལ་ནི། ། སེམས་
བཞིན་བྱེད་པ་པོ་ཉིད་ཡོད་མ་ཡིན། ། སེམས་བཞིན་དུ་གཟུགས་ཀྱང་ཐ་སྙད་དུ་
ཡོད་མོད་ཀྱི། དེ་ལ་སེམམ་བཞིན་དུ་འགྲོ་བའི་རྒྱུ་ལས་སོག་པའི་བྱེད་པ་པོ་ཉིད་
ཡོད་པ་མ་ཡིན་ཏེ། བེམ་པོ་ཡིན་པས་བློའི་གཡོ་བ་མེད་པའི་ཕྱིར་རོ། ། གང་གི་
ཕྱིར་གཟུགས་ལ་བྱེད་པ་པོའི་དོན་མེད་པ། དེས་ན་སེམས་ལས་གཞན་པའི་
བྱེད་པ་པོ། ། བཟློག་གི་གཟུགས་ནི་བཀག་པ་མ་ཡིན་ནོ། ། ཁ་ཅིག་ནི་བདག་
དང་གཙོ་བོ་ལ་སོགས་པ་བྱེད་པ་པོར་འདོད་ལ། གཞན་དག་ནི་སེམས་བྱེད་པ་
པོར་འདོད་དོ། ། གཟུགས་བྱེད་པ་པོར་འདོད་པ་ནི་འགའ་ཡང་མེད་དོ། །
དེསན་གཙོ་བོ་ལ་སོགས་པ་བྱེད་པ་པོར་མི་རིགས་པར་མཐོང་ཞིང་སེམས་ལ་
བྱེད་པ་པོའི་ནུས་པ་དང་ལྡན་པར་མཐོང་སྟེ། སེམས་ཙམ་མོ་ཞེས་གསུངས་པ་
ན་སེམས་ལས་གཞན་པའི་གཙོ་བོ་ལ་སོགས་པ། བྱེད་པ་པོ་ཡིན་པ་ཟློག་གི་
གཟུགས་བཀག་པ་ནི་རིགས་པ་མ་ཡིན་ཏེ། ཡུལ་གཅིག་གི་བདག་པོ་བྱ་བར་
འདོད་པའི་རྒྱལ་པོ་གཉིས་རྩོད་པ་ན་གང་རྒྱལ་བ་དེས་ཅིག་ཤོས་འགྲན་ཟླ་འདོད་
པར་བྱེད་ཀྱི་གཉི་ག་ལ་མཁོ་བའི་ཕྱིར་འབངས་ཕལ་པ་དག་མ་ཡིན་པ་བཞིན་དུ།



164 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འདིར་ཡང་སེམས་གཞན་བྱེད་པ་པོར་འདོད་པ་གཉིས་ལའང་གཟུགས་མཁོ་
བའི་ཕྱིར་རྟག་ཏུ་གནོད་པ་མེད་དོ། ། གཉིས་པ་གཟུགས་སེམས་ཡོད་མེད་
མཚུངས་པར་བསྟན་པ་ནི། དེ་ ལྟར་ན། ཇི་སྐད་བཤད་པའི་ཚུལ་ གྱིས།
འཇིག་རྟེན་པ་ཡི་དེ་ཉིད་ལ་གནས་ལ། ། ཕུང་པོ་འཇིག་རྟེན་གྲགས་དེ་ལྔ་ཅར་
ཡོད། ། དེ་ཉིད་ཡེ་ཤེས་འཆར་བར་འདོད་པ་ན། ། རྣལ་འབྱོར་པ་ལ་དེ་ལྔ་
འབྱུང་མི་འགྱུར། ། འཇིག་རྟེན་པའི་ལྟ་བའི་དེ་ཁོ་ན་ཉིད་ལ་གནས་པ་ལ་ནི་
ཕུང་པོ་ལྔ་ཅར་ཡོད་དེ། དེ་དག་འཇིག་རྟེན་ལ་གྲགས་པའི་ཕྱིར། དེ་ཁོ་ན་ཉིད་
སྟོང་པ་ཉིད་རྟོགས་པའི་ཡེ་ཤེས་འཆར་བའི་རྣལ་འབྱོར་པ་རྣམས་ལ་གཟུགས་ལ་
སོགས་པའི་ཕུང་པོ་དེ་ལྔ་ཅར་འབྱུང་བར་མི་འགྱུར་ཏེ། སྤྲོས་པའི་མཚན་མ་
ཐམས་ཅད་ཉེ་བར་ཞི་བར་ཕྱིར་རོ། ། གང་གི་ཕྱིར་དེ་ལྟ་ཡིན་པ་དེའི་ཕྱིར།
གཟུགས་མེད་ན་ནི་སེམས་ཡོད་མ་འཛིན་ཅིག ། སེམས་ཡོད་ན་ཡང་གཟུགས་
མེད་མ་འཛིན་ཅིག ། དེ་ཅིའི་ཕྱིར་ཞེ་ན། ཐ་སྙད་དུ་གཉིས་ཀ་མཚུངས་པར་
ཡོད་ལ། དོན་དམ་པར་གཉིས་ཀ་མེད་པར་མཚུངས་པའི་ཕྱིར་རོ། ། ལུང་
ལས་ཀྱང་གཉི་ག་ཡོད་མེད་མཚུངས་པར་གསུངས་ཏེ། འདི་ལྟར། དེ་དག་
ཤེས་རབ་ཚུལ་མདོར་སངས་རྒྱས་ཤིང་། ། མཚུངས་པར་སྤངས་ཤིང་མངོན་
པའི་ཆོས་ལས་གསུངས། ། གཟུགས་ལ་སོགས་པའི་ཕུང་པོ་དེ་དག་ཆོས་མངོན་
པའི་མདོ་ལས་རང་དང་སྤྱིའི་མཚན་ཉིད་ལ་སོགས་པའི་སྒོ་ནས་ལྔ་ཅར་ཡང་
མཚུངས་པར་གསུངས་ལ། ཤེས་རབ་ཀྱི་ཕ་རོལ་ཏུ་ཕྱིན་པའི་མདོར། ལྔ་ཅར་
མཚུངས་པར་སྤངས་ཤིང་བཀག་པ་ཡིན་ཏེ། རབ་འབྱོར་གཟུགས་ནི་རང་
བཞིན་གྱིས་སྟོང་ངོ་ཞེས་བྱ་བ་ནས་རྣམ་པར་ཤེས་པ་ནི་རང་བཞིན་གྱིས་སྟོང་ངོ་
ཞེས་པའི་བར་དུ་གསུངས་པའི་ཕྱིར་རོ། ། དེའི་ཕྱིར་དེ་ལྟར་ལུང་དང་རིགས་
པས་གྲུབ་པའི། བདེན་གཉིས་རིམ་པ་འདི་དག་བཤིག་ནས་ཀྱང་། ། ཁྱོད་ཀྱི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 165
རྫས་ནི་བཀག་པས་འགྲུབ་མི་འགྱུར། ། གཟུགས་མེད་པར་སེམས་ཙམ་ཞིག་
གྲུབ་པར་སྨྲ་བ་ནི། ཀུན་རྫོབ་དང་དོན་དམ་པའི་བདེན་པ་གཉིས་ཀྱི་རིམ་པ་ཇི་
སྐད་བཤད་པ་འདི་དག་བཤིག་པར་འགྱུར་ལ། དེ་དག་བཤིག་ནས་ཀྱང་རྣམ་
རིག་པ་ཁྱོད་ཀྱིས་གཞན་དབང་གི་རྫས་འགྲུབ་པར་མི་འགྱུར་ཏེ། གཞན་དབང་
གིརྫས་ནི་སྔར་རིགས་པས་བཀག་པའི་ཕྱིར་རོ། ། དེ་ཕྱིར་དེ་ལྟའི་རིམ་པས་
དངོས་གདོད་ནས། ། དེ་ཉིད་མ་སྐྱེས་འཇིག་རྟེན་སྐྱེས་རིག་བྱ། ། གང་གི་ཕྱིར་
དེ་ལྟ་ཡིན་པ་དེའི་ཕྱིར་གོང་དུ་ཇི་སྐད་བཤད་པ་དེ་ལྟ་བུའི་རིགས་པའི་རིམ་པས་
ཕྱིནང་གི་དངོས་པོ་རྣམས་དོན་དམ་པར་གདོད་མ་ནས་མ་སྐྱེས་ཤིང་འཇིག་རྟེན་
གྱི་ཐ་སྙད་ཙམ་དུ་སྐྱེས་པར་རིག་པར་བྱའོ། །
གསུམ་པ་མདོ་གཞན་གྱིའང་དགོངས་པ་བཤད་པ་ནི། འདི་སྐད་ཅེས་
གལཏེ་མདོ་དེ་དག་གི་དགོངས་པ་དེ་ལྟ་ཡིན་མོད། དེ་ལྟ་ནའང་ལུང་གཞན་
ལས་སེམས་ཙམ་དུ་འགྲུབ་སྟེ། ཇི་སྐད་དུ། ཕྱི་རོལ་སྣང་བ་ཡོད་མེད་དེ། །
སེམས་ནི་སྣ་ཚོགས་རྣམས་སུ་སྣང་། ། ལུས་དང་ལོངས་སྤྱོད་གནས་འདྲ་བ། །
སེམས་ཙམ་དུ་ནི་ངས་བཤད་དོ། ། ལུས་ནི་མིག་ལ་སོགས་པའི་དབང་པོ་རྣམས་
སོ། ། ལོངས་སྤྱོད་ནི་གཟུགས་ལ་སོགས་པའི་ཡུལ་རྣམས་སོ། ། གནས་ནི་སྣོད་
ཀྱི་འཇིག་རྟེན་ནོ། ། དེ་ལ་སེམས་ལས་གཞན་པའི་ཕྱི་རོལ་ཡོད་པ་མ་ཡིན་པའི་
ཕྱིར་སེམས་ཉིད་བག་ཆགས་ཀྱི་དབང་གིས་ལུས་དང་ལོངས་སྤྱོད་དང་གནས་སུ་
སྣང་བ་སྐྱེ་བ་ན། ཤེས་པ་ལས་ཐ་དད་པའི་ལུས་ལ་སོགས་པར་མངོན་པར་ཞེན་
པ་ཡིན་ནོ། ། དེའི་ཕྱིར་ཁམས་གསུམ་པོ་འདི་ནི་སེམས་ཙམ་ཡིན་ནོ་ཞེ་ན།
འདིའི་ལན་ལ་གསུམ། མདོ་དེ་དགོངས་པ་ཅན་དུ་བསྟན་པ། དེའི་ཤེས་བྱེད་
དགོད་པ། ཞར་ལ་དྲང་ངེས་ཀྱི་ཁྱད་པར་བསྟན་པའོ། ། དང་པོ་ནི། མདོ་སྡེ་
གང་ལས་ཕྱི་རོལ་དོན་ཡོད་མིན། ། སེམས་ཉིད་སྣ་ཚོགས་སྣང་ངོ་ཞེས་གསུངས་



166
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པ། ། གཟུགས་ལ་ལྷག་པར་ཆགས་གང་དེ་དག་ལ། ། གཟུགས་བཟློག་པ་སྟེ་དེ་
ཡང་དྲང་དོན་ཉིད། ། ལང་ཀར་གཤེགས་པ་ལ་སོགས་པའི་མདོ་སྡེ་གང་ལས།
ཕྱི་རོལ་སྣང་བ་ཡོད་མེད་དེ། ། ཞེས་སོགས་ཕྱི་རོལ་ཡོད་པ་མིན་ལ་སེམས་ཉིད་
ལུས་དང་ལོངས་སྤྱོད་ལ་སོགས་པ་སྣ་ཚོགས་སུ་སྣང་ངོ་ཞེས་གང་གསུངས་པའི་
དགོངས་པ་ནི། གདུལབྱ་གང་དག་གཟུགས་ལ་ལྷག་པར་ཆགས་པས་དེའི་རྐྱེན་
ཅན་གྱི་ཉོན་མོངས་པ་འདོད་ཆགས་ལ་སོགས་པ་རང་དབང་མེད་པར་འཇུག་
ཅིང༌། དེའི་གཞི་ལས་སྡིག་པ་ཆེན་པོ་ལ་སྦྱོར་ཞིང་བསོད་ནམས་དང་ཡེ་ཤེས་ཀྱི་
ཚོགས་ལས་ཉམས་པར་འགྱུར་བ་དེ་དག་ལ་བཅོམ་ལྡན་འདས་ཀྱིས་གཟུགས་ཀྱི་
རྐྱེན་ཅན་གྱི་ཉོན་མོངས་པ་གཞོམ་པའི་ཕྱིར་ཆགས་པ་ཅན་རྣམས་ཀེང་རུས་སྒོམ་
པར་གསུངས་པ་ལྟར་དུ་ཡང་དག་པ་ཇི་ལྟ་བ་མ་ཡིན་ཡང་གཟུགས་བཟློག་ནས་
སེམས་ཙམ་དུ་གསུངས་པར་ཤེས་པར་བྱའོ། ། དེའི་ཕྱིར་མདོ་དེའང་དྲང་དོན་
ཉིད་ཡིན་ནོ། ། འདིའང་དྲང་དོན་ཉིད་ཡིན་གྱི་ངེས་དོན་མ་ཡིན་པར་ཅིས་ཤེས་
ཞེན། གཉིས་པ་ཤེས་བྱེད་དགོད་པ་ལ། ལུང་དང༌། རིགས་པ་གཉིས་ལས།
དང་པོ་ནི། འདི་ནི་སྟོན་པས་དྲང་དོན་ཉིད་གསུངས་ཤིང༌། ། འདི་ནི་དྲང་
དོན་ཉིད་དུ་རིགས་པས་འཐད། ། མདོ་འདི་འབའ་ཞིག་དྲང་དོན་ཡིན་པར་མ་
ཟད་ཀྱི། ། རྣམ་པ་དེ་ལྟའི་མདོ་སྡེ་གཞན་ཡང་ནི། ། དྲང་དོན་ཉིད་དུ་ལུང་
འདིས་གསལ་བར་བྱེད། ། རྣམ་རིག་པ་གང་དག་ངེས་པའི་དོན་དུ་འདོད་པའི་
འཕགས་པ་དགོངས་པ་ངེས་པར་འགྲེལ་བ་སོགས་ལས། ཀུན་བརྟགས་པ་དང་།
གཞན་གྱི་དབང་དང་། ཡོངས་སུ་གྲུབ་པ་ཞེས་བྱ་བའི་ངོ་བོ་ཉིད་གསུམ་ལས།
བརྟགས་པ་མེད་པ་ཉིད་དང་། གཞན་དབང་ཡོད་པ་ཉིད་དང༌། དེ་བཞིན་དུ།
ལེན་པའི་རྣམ་པར་ཤེས་པ་ཟབ་ཅིང་ཕྲ། ། ས་བོན་ཐམས་ཅད་ཆུ་བོའི་རྒྱུན་
བཞིན་འབབ། ། བདག་ཏུ་རྟོག་པར་གྱུར་ན་མི་རུང་ཞེས། ། འདི་ནི་བྱིས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 167
རྣམས་ལ་ངས་མ་བསྟན། ། ཞེས་སོགས་རྣམ་པ་དེ་ལྟའི་མདོ་སྡེ་གཞན་ཡང་།
ཇི་ལྟར་ནད་པ་ནད་པ་ལ། ། སྨན་པས་སྨན་རྣམས་གཏོང་བ་ལྟར། ། སངས་
རྒྱས་དེ་བཞིན་སེམས་ཅན་ལ། ། སེམས་ཙམ་དུ་ཡང་རབ་ཏུ་གསུངས། ། ཞེས་
པའི་ལུང་འདིས་ཕྱི་རོལ་སྣང་བ་ཡོད་མེད་དོ། ། ཞེས་སོགས་དྲང་དོན་ཉིད་དུ་
གསལ་བར་བྱེད་དེ། ཇི་ལྟར་ནད་པའི་ནད་ཀྱི་བྱེ་བྲག་མི་འདྲ་བ་ཐ་དད་པའི་
དབང་གིས་སྨན་པ་རྣམས་སྨན་མི་འདྲ་བ་དུ་མ་གཏོང་བ་ལྟར། དེ་བཞིན་
གཤེགས་པས་སེམས་ཙམ་གསུངས་པའང་གདུལ་བྱའི་བསམ་པའི་བྱེ་བྲག་ལ་
ལྟོས་པར་བསྟན་པའི་ཕྱིར་རོ། ། སེམས་ཙམ་གསུངས་པ་ངེས་པའི་དོན་ཡིན་ན།
སླར་ཡང་གདུལ་བྱའི་བསམ་པའི་བྱེ་བྲག་ལ་ལྟོས་ནས་སེམས་ཙམ་བསྟན་ནོ་ཞེས་
དེའི་དགོས་པ་གསུང་བ་མི་རིགས་པའི་ཕྱིར་རོ། ། དེ་བཞིན་དུ་ལང་ཀར་
གཤེགས་པ་ལས། བཅོམ་ ལྡན་འདས་ཀྱིས་མདོ་བརྗོད་ པ་ ལས་ དེ་བཞིན་
གཤེགས་པའི་སྙིང་པོ་གསུངས་པ་དེ་བཅོམ་ལྡན་འདས་ཀྱིས་རང་བཞིན་གྱིས་
འོད་གསལ་བ་རྣམ་པར་དག་པས་རྣམ་པར་དག་པ་ཐོག་མ་ནས་རྣམ་པར་དག་
པ་ཉིད་མཚན་སུམ་ཅུ་རྩ་གཉིས་དང་ལྡན་པ་སེམས་ཅན་ཐམས་ཅད་ཀྱི་ལུས་ཀྱི་
ནང་ན་མཆིས་པར་བརྗོད་དེ། བཅོམ་ལྡན་འདས་ཀྱི་རིན་པོ་ཆེ་རིན་ཐང་ཆེན་
པོ་གོས་དྲི་མ་ཅན་གྱིས་ཡོངས་སུ་དཀྲིས་པ་ལྟར། ཕུང་པོ་དང་། ཁམས་དང་།
སྐྱེ་མཆེད་ཀྱི་གོས་ཀྱིས་དཀྲིས་པ། འདོད་ཆགས་དང་། ཞེ་སྡང་དང་། གཏི་
མུག་གི་ཟིལ་གྱིས་ནོན་པ། ཡོངས་སུ་རྟོག་པའི་རྟོག་པས་དྲི་མ་ཅན་དུ་གྱུར་པ།
རྟག་པ། བརྟན་པ། ཐེར་ཟུག་པ་ནི་བརྗོད་ན། བཅོམ་ལྡན་འདས་དེ་བཞིན་
གཤེགས་པས་དེ་བཞིན་གཤེགས་པའི་སྙིང་པོ་སྨྲ་བ་འདི་ནི་མུ་སྟེགས་ཅན་གྱི་
བདག་ཏུ་སྨྲ་བ་དང་ཇི་ལྟར་འདྲ་བ་མ་ལགས། བཅོམ་ལྡན་འདས་མུ་སྟེགས་
བྱེད་རྣམས་ཀྱང་རྟག་པ། བྱེད་པ་པོ། ཡོན་ཏན་མེད་པ། ཁྱབ་པ། མི་



168 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འཇིག་པའོ་ཞེས་བདག་ཏུ་སྨྲ་བ་སྟོན་པར་བགྱིད་དོ། ། བཅོམ་ལྡན་འདས་ཀྱིས་
བཀའ་སྩལ་པ། བློ་གྲོས་ཆེན་པོ་དེ་བཞིན་གཤེགས་པའི་སྙིང་པོ་བསྟན་པ་ནི་མུ་
སྟེགས་ཅན་དང་མཚུངས་པ་མ་ཡིན་ཏེ། བློ་གྲོས་ཆེན་པོ་དེ་བཞིན་གཤིགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་སྟོང་པ་ཉིད་དང་།
ཡང་དག་པའི་མཐའ་དང་། མྱ་ངན་ལས་འདས་པ་དང༌། མ་སྐྱེས་པ་དང་།
མ་འགགས་པ་དང་། མཚན་མ་མེད་པ་དང་། སྨོན་པ་མེད་པ་ལ་སོགས་པའི་
ཚིག་གི་དོན་རྣམས་ལ་དེ་བཞིན་གཤེགས་པའི་སྙིང་པོར་བསྟན་པར་བྱས་ནས།
བྱིས་པ་རྣམས་བདག་མེད་པས་འཇིག་པར་འགྱུར་བའི་གནས་རྣམས་སྤང་བའི་
ཕྱིར་དོན་དེ་དེ་བཞིན་གཤེགས་པའི་སྙིང་པོའི་སྒོ་ནས་བསྟན་པས་རྣམ་པར་མི་
རྟོག་པའི་གནས་སྣང་བ་མེད་པའི་སྤྱོད་ཡུལ་སྟོན་ཏེ། བློ་གྲོས་ཆེན་པོ་མ་འོངས་
པ་དང་། ད་ལྟར་བྱུང་བའི་བྱང་ཆུབ་སེམས་དཔའ་ སེམས་ དཔའ་ཆེན་པོ་
རྣམས་ཀྱིས་བདག་ལ་མངོན་པར་ཞེན་པར་མི་བྱའོ། ། བློ་གྲོས་ཆེན་པོ།
དཔེར་ན་རྫ་མཁན་ནི་འཇིམ་པའི་རྡུལ་གྱི་ཕུང་པོ་གཅིག་ལ་ལག་པ་དང་། བཟོ་
དང༌། ལག་གཟུངས་དང་། ཆུ་དང་། སྲིད་བུ་དང་། ནན་ཏན་དང་ལྡན་པ་
ལས་སྣོད་རྣམ་པ་སྣ་ཚོགས་བྱེད་དོ། ། བློ་གྲོས་ཆེན་པོ་དེ་བཞིན་དུ། དེ་བཞིན་
གཤེགས་པ་རྣམས་ཀྱང་ཆོས་ལ་བདག་མེད་པ་རྣམ་པར་རྟོག་པའི་བདག་ཉིད་
ཐམས་ཅད་རྣམ་པར་ལོག་པ་དེ་ཉིད་ཤེས་རབ་དང་། ཐབས་ལ་མཁས་པ་དང་
ལྡན་པ་རྣམ་པ་སྣ་ཚོགས་ཀྱིས་དེ་བཞིན་གཤེགས་པའི་སྙིང་པོ་བསྟན་པའམ།
བདག་མེད་པ་བསྟན་པས་ཀྱང་རུང་སྟེ། རྫ་མཁན་བཞིན་དུ། ཚིག་དང་། ཡི་
གེའི་རྣམ་གྲངས་རྣམ་པ་སྣ་ཚོགས་ཀྱིས་སྟོན་ཏོ། ། དེ་ལྟར་དེའི་ཕྱིར་བློ་གྲོས་
ཆེན་པོ་དེ་བཞིན་གཤེགས་པའི་སྙིང་པོ་བསྟན་པས་མུ་སྟེགས་ཅན་གྱི་བདག་ཏུ་སྨྲ་
བའི་བསྟན་པ་དང་མི་འདྲའོ། ། བློ་གྲོས་ཆེན་པོ་དེ་ལྟར་དེ་བཞིན་གཤེགས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 169
རྣམས་ཀྱིས་མུ་སྟེགས་ཅན་བདག་ཏུ་སྨྲ་བ་ལ་མངོན་པར་ཞེན་པ་རྣམས་དྲང་བའི
ཕྱིར། དེ་བཞིན་གཤེགས་པའི་སྙིང་པོ་བསྟན་པས། དེ་བཞིན་གཤེགས་པའི་
སྙིང་པོ་སྟོན་ཏེ། ཡང་དག་པའི་བདག་ཏུ་རྣམ་པར་རྟོག་པའི་ལྟ་བར་ལྷུང་བའི་
བསམ་པ་ཅན་དག་རྣམ་པར་ཐར་བའི་སྒོ་གསུམ་གྱི་སྤྱོད་ཡུལ་ལ་གནས་པའི་
བསམ་པ་དང་ལྡན་ཞིང་། མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་འཚང་རྒྱ་བར་ཇི་ལྟར་འགྱུར། ཞེས་སོགས་ཀྱིས། ལེན་པའི་རྣམ་པར་
ཤེས་པ་ཟབ་ཅིང་ཕྲ། ། ས་བོན་ཐམས་ཅད་ཆུ་བོའི་རྒྱུན་བཞིན་འབབ། །
བདག་ཏུ་རྟོག་པར་གྱུར་ན་མི་རུང་ཞེས། ། འདི་ནི་བྱིས་པ་རྣམས་ལ་ངས་མ་
བསྟན། ། ཞེས་པའི་མདོ་རྣམས་དྲང་དོན་དུ་གསལ་བར་བྱེད་དོ། །
འདིའི་བསྡུས་པའི་དོན་ནི་གཉིས་ཏེ། འདི་ལྟར་བྱང་ཆུབ་སེམས་དཔས་
དྲི་བ་ཞུས་པ། དེ་བཞིན་གཤེགས་པས་ལན་གནང་བའོ། ། དང་པོ་ནི།
བཅོམ་ལྡན་འདས་ཀྱིས་ཞེས་པ་ནས། བདག་ཏུ་སྨྲ་བར་བགྱིད་དོ་ཞེས་པའི་
བར་རོ། ། གཉིས་པ་ལའང་། མདོར་བསྟན་པ་དང་། རྒྱས་པར་བཤད་པ་
གཉིས་ལས། དང་པོ་ནི། བཅོམ་ལྡན་འདས་ཀྱིས་ཞེས་པ་ནས། མངོན་པར་
ཞེན་པར་མི་བྱའོ་ཞེས་པའི་བར་རོ། ། གཉིས་པ་ལའང། དགོངས་གཞི་དང་།
དགོས་པ་བསྟན་པ་གཉིས་ལས། དང་པོ་ལའང་། དཔེ་དང་། དོན་དང་།
མཇུག་བསྡུ་བ་གསུམ་མོ། ། དང་པོ་ནི། དཔེར་ན་ཞེས་པ་ནས། སྣ་ཚོགས་
བྱེད་དོ་ཞེས་པའི་བར་རོ། ། གཉིས་པ་ནི། བློ་གྲོས་ཆེན་པོ་ཞེས་པ་ནས། སྣ་
ཚོགས་ཀྱིས་སྟོན་ཏོ་ཞེས་པའི་བར་རོ། ། གསུམ་པ་ནི། དེ་ལྟར་དེའི་ཕྱིར་ཞེས་
པ་ནས། མི་འདྲའོའི་བར་རོ། ། དགོས་པ་ནི། བློ་གྲོས་ཆེན་པོ་ཞེས་ལྷག་མ་
རྣམས་སོ། ། འདིར་མདོར་བསྡུས་པའི་དོན་ནི་འདི་ཡིན་ཏེ། བཅོམ་ལྡན་
འདས་ཀྱིས་དེ་བཞིན་གཤེགས་པའི་སྙིང་པོ་གསུངས་པ་དེ་སྒྲ་ཇི་བཞིན་པ་ལགས་



170
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ན། མུ་སྟེགས་ཅན་ གྱི་བདག་ ཏུ་ སྨྲ་བ་དང་ཁྱད་པར་མེད་པར་འགྱུར་ལ།
དགོངས་ཏེ་གསུངས་པ་ཡིན་ན། དགོངས་གཞི་དང་། དགོས་པ་གང་ལགས་
ཞེས་པ་ནི་འདྲི་བ་པོའི་བསམ་པའོ། ། འདི་ནི་སྒྲ་ཇི་བཞིན་པ་མ་ཡིན་གྱི་
དགོངས་པ་ཅན་ཡིན་ལ། དགོངས་གཞི་སྟོང་པ་ཉིད་དང་། མཚན་མ་མེད་པ་
ལསོགས་པ་ལ་བརྩམས་ནས། དགོས་པ་གདུལ་བྱ་མུ་སྟེགས་ཅན་གྱི་ལྟ་བ་ལ་
གོམས་པ་ཟབ་མོའི་སྣོད་དུ་མི་རུང་བ་རྣམས་རིམ་གྱིས་བདག་མེད་པ་ལ་དྲང་
བའི་ཕྱིར་བསྟན་ཏོ་ཞེས་པ་ནི་ལན་གྱི་དོན་ཏོ། ། དེ་ལྟར་ན་སྒྲ་ཡིས་དངོས་སུ་
ཟིན་པའི་བདེ་བར་གཤེགས་པའི་སྙིང་པོ་ནི་མུ་སྟེགས་པའི་བདག་དང་འདྲ་བར་
ཐ་སྙད་ཙམ་དུའང་མ་གྲུབ་ལ། དགོངས་གཞིའི་བདེ་བར་གཤེགས་པའི་སྙིང་པོ་
ནི། སྟོང་པ་ཉིད་དང་། མཚན་མ་མེད་པ་ལ་སོགས་པའི་མིང་གིས་བསྟན་པའི་
ཆོས་ཀྱི་དབྱིངས་ཉིད་ཡིན་པས། དེ་ནི་ ཐ་སྙད་དུའང་སྤྲོས་པའི་མཚན་མ་
ཐམས་ཅད་དང་བྲལ་བའི་ཕྱིར། ཡོད་པ་དང་། མེད་པ་དང་། རྟག་པ་དང་།
མི་རྟག་པ་ལ་སོགས་པ་གང་དུའང་བརྗོད་དུ་མེད་མོད། འོན་ཀྱང་བཤེས་
གཉེན་ངན་པས་ཉེ་བར་བསྟན་པའི་དུག་ཆུས་མྱོས་པས། བློ་གྲོས་ཀྱི་མིག་
ལྡོངས་པ་དག་ནི། བཅོམ་ལྡན་འདས་ཀྱིས་དགོངས་ཏེ་གསུངས་པའི་མདོ་སྡེ་
ཟབ་མོ་རྣམས་ལ་སྒྲ་ཇི་བཞིན་དུ་བཟུང་ནས། བདེ་བར་གཤེགས་པའི་སྙིང་
པོའི་ཟོལ་གྱིས། རྟག་པ་དང༌། ཁྱབ་པའི་བདག་ཏུ་སྨྲ་བར་བྱེད་ཅིང་། རང་
ཉིད་ཀྱང་ལོག་པའི་ལམ་ལ་གནས་ནས། གཞན་དག་ཀྱང་ལོག་པའི་ལམ་ལ་
འཇུག་པར་བྱེད། དེ་ལྟར་ཞུགས་པ་དག་ལ་བསྔགས་པ་བརྗོད་ཅིང་མཐུན་པས་
དགའ་བར་བྱེད་དོ། ། གང་དག་བདེ་བར་གཤེགས་པའི་བསྟན་པའི་སྙིང་པོ་
བདག་མེད་པ་དང་སྟོང་པ་ཉིད་ཀྱི་དོན་ཕྱིན་ཅི་མ་ལོག་པར་སྨྲ་བ་དག་ལ།
དངོས་སུ་ཚིག་དོར་དང་། ལྟག་ཆོད་ལ་སོགས་པའི་སྒོ་ནས་གྱ་ཚོམས་སུ་རྒོལ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
171
ཞིང་ལྐོག་ཏུ་ཆད་པ་པ་ཞེས་ངན་སྨྲས་སུ་བྱེད་པ་དག་གིས་དེང་སང་གངས་ཅན་
གྱི་བསྟན་པ་བུད་ཤིང་ཟད་དུ་ཉེ་བའི་མེ་ལྕེ་ཙམ་འདིའང་ལྟ་བ་ངན་པའི་དྲི་མས་
ཤིན་ཏུ་མ་རུངས་པར་བྱས་སོ། ། གཉིས་པ་རིགས་པས་སྒྲུབ་པ་ནི། ཤེས་བྱ་
མེད་ན་ཤེས་པ་བསལ་བ་ནི། ། བདེ་བླག་རྙེད་ཅེས་སངས་རྒྱས་རྣམས་ཀྱིས་
གསུངས། ། ཤེས་བྱ་མེད་ན་ཤེས་པ་བཀག་འགྲུབ་པས། ། དང་པོ་ཤེས་བྱ་
དགག་པར་མཛད་པ་ཡིན། །ཡུལ་ཤེས་བྱ་མེད་ན་ཡུལ་ཅན་ཤེས་པ་བསལ་བ་
བདེ་བླག་ཏུ་རྙེད་དེ། ཡུལ་དང་ཡུལ་ཅན་ཕན་ཚུན་ལྟོས་ནས་བཞག་པའི་ཕྱིར་
རོ། ། དེ་བས་ན་དེ་བཞིན་གཤེགས་པ་རྣམས་ནི་གདུལ་བྱ་རྣམས་བདག་མེད་པ་
ལ་རིམ་གྱིས་གཞུག་པར་བཞེད་ནས་དང་པོ་ཁོ་ནར། ཕྱི་རོལ་སྣང་བ་ཡོད་མེད་
དེ། ། ཞེས་སོགས་ཤེས་བྱ་དགག་པ་གསུངས་ཏེ། ཤེས་བྱའི་བདག་མེད་པར་
རིག་པ་རྣམས་ནི་ཤེས་པའི་བདག་བཀག་པ་ལ་བདེ་བླག་ཏུ་འཇུག་པར་འགྱུར་
བའི་ཕྱིར་རོ། ། དེའང་འདི་ལྟར་ཤེས་བྱའི་བདག་མེད་པར་རིག་པ་རྣམས་ནི།
ཤེས་པ་རང་བཞིན་མེད་པར་རེས་འགའ་ནི་རང་ཉིད་ཀྱིས་རྟོགས་པར་འགྱུར་ལ།
རེས་ནི་ཅུང་ཟད་ཅིག་ཉེ་བར་བསྟན་པས་འགྱུར་བའི་ཕྱིར་རོ། ། གསུམ་པ་དྲང་
ངེསཀྱི་ཁྱད་པར་བསྟན་པ་ནི། དེ་ལྟར་ལུང་གི་ལོ་རྒྱུས་ཤེས་བྱས་ཏེ། ། མདོ་
གང་དེ་ཉིད་མ་ཡིན་བཤད་དོན་ཅན། ། དྲང་དོན་གསུངས་པའང་རྟོགས་ནས་
དྲང་བྱ་ཞིང་། ། སྟོང་ཉིད་དོན་ཅན་ངེས་དོན་ཡིན་ཤེས་གྱིས། །གོང་དུ་
བཤད་པའི་ཚུལ་དེ་ལྟར་དྲང་དོན་དང་། ། ངེས་པའི་དོན་གྱི་ལུང་གི་ལོ་རྒྱུས་རྒྱ་
ཆེར་ཤེས་པར་བྱ་སྟེ། དེ་ལམདོ་གང་ཞིག་རྟེན་ཅིང་འབྲེལ་བར་འབྱུང་བ་སྐྱེ་བ་
མེད་པས་ཁྱད་པར་དུ་བྱས་པའི་དེ་ཁོ་ན་ཉིད་དོན་དམ་པའི་བདེན་པ་དངོས་སུ་
གསལ་བྱེད་མ་ཡིན། དངོས་སུ་ཀུན་རྫོབ་ཀྱི་དོན་ཅན་བཤད་ན་སྟོང་པ་ཉིད་ཀྱི་
དོན་ཅན་དུ་དྲང་དུ་རུང་བ་དེ་དག་ནི་རང་བཞིན་མེད་པ་ལ་འཇུག་པའི་ཐབས་



172
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སུ་གསུངས་པ་ཙམ་ཡིན་པས་དྲང་དོན་ཡིན་ལ། དེ་དག་གི་དགོངས་པ་ཇི་ལྟར་
ཡིན་པའང་རྟོགས་ནས་ཇི་ལྟར་གནོད་པ་མེད་པ་དེ་ལྟ་བུའི་དོན་ཅན་དུ་དྲང་
བར་བྱ་ཞིང་བཤད་པར་བྱ་ལ། མདོ་གང་ཞིག་དངོས་སུ་སྟོང་པ་ཉིད་དང་སྐྱེ་བ་
མེད་པ་ལ་སོགས་པ་གསལ་བར་བྱེད་པ་དེ་དག་གི་དོན་དེ་ནི་རྣམ་པ་གཞན་དུ་
དྲང་བར་མི་ནུས་པའི་ཕྱིར་ངེས་པའི་དོན་ཡིན་པར་ཤེས་པར་བྱའོ། །དྲང་དོན་
དང་། ངེས་དོན་གྱི་ཁྱད་པར་དེ་ལྟར་ཡིན་པར་ཡང་། འཕགས་པ་ཏིང་ངེ་
འཛིན་གྱི་རྒྱལ་པོ་ལས། སྟོང་པ་བདེ་བར་གཤེགས་པས་བཤད་པ་ལྟར། །
ངེས་དོན་མདོ་སྡེ་དག་གི་བྱེ་བྲག་ཤེས། ། གང་ལས་སེམས་ཅན་གང་ཟག་སྐྱེས་
བུ་བསྟན། ། ཆོས་དེ་ཐམས་ཅད་དྲང་བའི་དོན་དུ་ཤེས། ། ཞེས་གསུངས་ཤིང་།
དེ་བཞིན་དུ་འཕགས་པ་བློ་གྲོས་མི་ཟད་པས་བསྟན་པའི་མདོ་ལས་ཀྱང་། དྲང་
བའི་དོན་གྱི་མདོ་གང་ཞེ་ན། མདོ་གང་ལས་ཀུན་རྫོབ་ཀྱི་བདེན་པ་གསུངས་པ་
འདི་ནི་དྲང་བའི་དོན་ཡིན་ནོ། ། ངེས་པའི་དོན་གྱི་མདོ་གང་ཞེ་ན། མདོ་གང་
ལས་དོན་དམ་པའི་བདེན་པ་མངོན་དུ་བྱ་བའི་ཕྱིར་གསུངས་པ་འདི་ནི་ངེས་པའི་
དོནཏོ། ། མདོ་གང་ལས་ཚིག་དང་ཡི་གེ་སྣ་ཚོགས་སུ་གསུངས་པ་དེ་ནི་དྲང་
བའི་དོན་ཡིན་ལ། མདོ་གང་ལས་ཟབ་པ་ལྟ་དཀའ་བ་ཁོང་དུ་ཆུད་པར་དཀའ་
བར་གསུངས་པ་དེ་ནི་ངེས་པའི་དོན་ཡིན་ནོ། ། མདོ་གང་ལས། བདག་དང་།
སེམས་ཅན་དང་། སྲོག་དང༌། གསོ་བ་པོ་དང་། སྐྱེས་བུ་དང་། གང་ཟག་
དང་། ཤེད་ལས་སྐྱེས་དང༌། ཤེད་བུ་དང་། བྱེད་པ་པོ་དང་། ཚོར་བ་པོའི་
སྒྲ་དང་སྐད་སྣ་ཚོགས་པ་བདག་པོ་མེད་པ་ལ་བདག་པོ་ཡོད་པ་བཞིན་དུ་
གསུངས་པ་དེ་ནི་དྲང་བའི་དོན་ཡིན་ལ། མདོ་གང་ལས། སྟོང་པ་ཉིད་དང་།
མཚན་མ་མེད་པ་དང་། སྨོན་པ་མེད་པ་དང་། མངོན་པར་འདུ་བྱེད་པ་མེད་
པ་དང་། མ་བྱུང་བ་ དང་། མ་སྐྱེས་པ་དང་། དངོས་པོ་མེད་པ་དང་།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
173
སེམས་ཅན་མེད་ པ་ དང་། སྲོག་མེད་པ་དང་། གང་ཟག་མེད་པ་དང་།
བདག་པོ་མེད་པ་དང་། རྣམ་པར་ཐར་བའི་སྒོ་གསུངས་པ་དེ་ནི་ངེས་པའི་དོན་
ཡིན་ནོ། ། ཞེས་གསུངས་པའི་ཕྱིར་རོ། ། དེ་ལྟར་ན་འཕགས་པ་དགོངས་པ་
ངེས་པར་འགྲེལ་བ་ལས། ཆོས་ཐམས་ཅད་ངོ་བོ་ཉིད་མེད་པར་སྟོན་པའི་མདོ་
སྡེ་རྣམས་དྲང་དོན་དང་། ཀུན་བརྟགས་མེད་ཅིང་གཞན་དབང་ཡོད་པར་སྟོན་
པ་རྣམས་ཀྱང་དགོངས་ པ་ ཅན་ཡིན་པར་ ལུང་ འདི་ ཉིད་ ཀྱིས་ཤེས་ ཤིང་།
རིགས་པས་ཀྱང་འགྲུབ་སྟེ། ཆོས་ཐམས་ཅད་སྐྱེ་བ་མེད་པར་སྟོན་པའི་མདོ་སྡེ་
དག་གི་དངོས་ཀྱི་དོན་ལ་གནོད་པ་ཡོད་པ་མ་ཡིན་ཏེ། ཆོས་ཐམས་ཅད་མཐའ་
བཞི་ལས་སྐྱེ་བ་བཀག་ཅིང་འགོག་པའི་ཕྱིར་རོ། ། གཞན་དབང་ཡོད་པར་སྟོན་
པའི་མདོ་དག་གི་དངོས་ཀྱི་དོན་ནི་དེ་ཁོ་ན་ལྟར་གྲུབ་པ་མ་ཡིན་ཏེ། གཞན་
དབང་རྫས་སུ་གྲུབ་པ་སྔར་ལུང་དང་རིགས་པས་ལེགས་པར་བཀག་པའི་ཕྱིར་
རོ། ། དེ་ལྟར་ན་མདོ་གང་གི་དངོས་བསྟན་གྱི་དོན་ལ་རིགས་པས་གནོད་པ་
མེད་པ་ནི་ངེས་པའི་དོན་ཡིན་ལ། མདོ་གང་གི་དངོས་སུ་བསྟན་པ་ལ་རིགས་
པས་གནོད་པ་དེ་ནི་དྲང་བའི་དོན་ཅེས་བྱའོ། ། མདོ་གཞན་ལས་ཀུན་བརྟགས་
པ་དང་། གཞན་གྱི་དབང་དང་། ཡོངས་སུ་གྲུབ་པའི་ངོ་བོ་ཉིད་གསུམ་
གསུངས་པ་དེ་དག་གི་དོན་གང་ཞེ་ན། དཔེར་ན་སྦྲུལ་གྱི་དངོས་པོ་ནི་ཐག་པ་
བསྡོགས་པའི་རྟེན་འབྲེལ་ལ་ཀུན་བརྟགས་པ་ཡིན་ཏེ། གང་གི་ཚེ་ཐག་པ་ལ་
སྦྲུལ་དུ་འཛིན་པ་དེའི་ཚེའང་ཐག་པ་ལ་སྦྲུལ་མེད་པའི་ཕྱིར་རོ། ། སྦྲུལ་གྱི་
དངོས་པོ་ལ་ནི་སྦྲུལ་དེ་ཉིད་ཡོངས་སུ་གྲུབ་པ་ཡིན་ཏེ། སྦྲུལ་ལ་སྦྲུལ་དུ་འཛིན་པ་
ནི་ཐ་སྙད་ཀུན་བརྟགས་པ་མ་ཡིན་པའི་ཕྱིར་རོ། ། རང་བཞིན་ཡང་གཞན་
དབང་རྟེན་ཅིང་འབྲེལ་བར་འབྱུང་བ་ལ་ནི་ཀུན་བརྟགས་པ་ཡིན་ཏེ། གང་གི་
ཚེ་རྟེན་ཅིང་འབྲེལ་བར་འབྱུང་བ་ལ་བྱིས་པ་རྣམས་ཀྱིས་རང་བཞིན་ནམ་ངོ་བོ་



174 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཉིད་དུ་འཛིན་པ་དེའི་ཚེའང་ཐག་པ་ལ་སྦྲུལ་བཞིན་དུ་རྟེན་འབྲེལ་ལ་ནི་རང་
བཞིན་ཡོད་པ་མ་ཡིན་ཏེ། རྟེན་འབྲེལ་ནི་རྒྱུ་དང་རྐྱེན་ལས་སྐྱེས་པའི་བཅོས་མ་
ཡིན་པའི་ཕྱིར་དང་། རང་བཞིན་དག་ནི་དེ་ལྟ་མ་ཡིན་པའི་ཕྱིར་རོ། ། དེ་སྐད་
དུའང་བསྟན་བཅོས་ལས། རང་བཞིན་དག་ནི་བཅོས་མིན་དང་། ། གཞན་ལ་
ལྟོས་པ་མེད་པ་ཡིན། ། ཞེས་གང་གསུངས་པ་ཡིན་ནོ། ། རང་བཞིན་དེའང་
སངས་རྒྱས་ཀྱི་སྤྱོད་ཡུལ་སྟོང་པ་ཉིད་ལ་ནི་དངོས་ཡིན་ཏེ། ཆོས་རྣམས་ཀྱི་རང་
བཞིན་བཅོས་མ་མ་ཡིན་པ་མངོན་དུ་མཛད་ཅིང་ཐུགས་སུ་ཆུད་པའི་ཕྱིར་སངས་
རྒྱས་ཞེས་བརྗོད་པའི་ཕྱིར་རོ། ། དེ་ལྟར་ན་ཀུན་རྫོབ་རྟེན་ཅིང་འབྲེལ་བར་
འབྱུང་བ་ནི་རྒྱུ་དང་རྐྱེན་ལ་ལྟོས་པའི་ཕྱིར་གཞན་དབང་ཡིན་ལ། རང་བཞིན་
དང་། གནས་ལུགས་དང་། མ་བཅོས་པའི་ངོ་བོ་ནི་ཀུན་རྫོབ་རྟེན་ཅིང་འབྲེལ་
བར་འབྱུང་བ་ལ་ནི་ཀུན་བརྟགས་པ་ཡིན་ལ། སྟོང་པ་ཉིད་དོན་དམ་པའི་
བདེན་པ་ལ་ནི་ཡོངས་སུ་གྲུབ་པའི་ངོ་བོ་ཉིད་ཡིན་པར་ཤེས་པར་བྱའོ། ། རྣམ་
རིག་པ་དག་ནི། དོན་གྱིས་དབེན་པའི་ཤེས་པ་ཡང་དག་པ་མ་ཡིན་པའི་ཀུན་ཏུ་
རྟོག་པ་ནི་གཞན་གྱི་དབང་ཡིན་ལ། གཟུང་བ་དང་འཛིན་པ་ནི་ཀུན་བརྟགས་
སོ། ། གཞན་གྱི་དབང་དེ་ཉིད་ཀུན་བརྟགས་ཀྱིས་གདོད་མ་ནས་སྟོང་པ་ནི་
ཡོངས་སུ་གྲུབ་པར་འདོད་ཀྱང་། འཇིག་རྟེན་ན་གྲགས་པའི་གཟུང་འཛིན་ལས་
མགཏོགས་པའི་གཞན་དབང་མེད་པའི་ཕྱིར་དེ་དག་ནི་ངོ་བོ་ཉིད་གསུམ་དུ་སྨྲ་
བའང་མ་ཡིན་ནོ། ། མདོ་སྡེ་ གང་ལས་ཀུན་བརྟགས་མེད་པ་ ཉིད་དང་།
གཞན་དབང་ཡོད་པར་གསུངས་པའི་དོན་ཡང་། གཞན་དབང་རྟེན་ཅིང་
འབྲེལ་བར་འབྱུང་བ་ནི་ཐ་སྙད་དུ་ཡོད་པའི་ཕྱིར་དང་
། དེ་ཉིད་ལ་རང་གཞན་
གྱི་གྲུབ་མཐའ་སྨྲ་བ་དག་གིས་བདེན་པའི་རང་བཞིན་དུ་ཀུན་བརྟགས་པ་ནི་ཐ་
སྙད་དུའང་མ་གྲུབ་པའི་ཕྱིར་རོ། ། རྣམ་རིག་པ་དག་གཞན་དབང་རྗེས་སུ་གྲུབ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 175
པའི་ཕྱིར་དང་ཀུན་བརྟགས་ཐ་སྙད་དུ་ཡོད་ཀྱང་དོན་ལ་མེད་པའི་ཕྱིར་ཞེས་
འཆད་ཀྱང་། གཞན་དབང་རྫས་སུ་གྲུབ་པ་སྔར་བཀག་པའི་ཕྱིར་དང་། ཀུན་
བརྟགས་སུ་འདོད་པའི་གཟུང་འཛིན་ནི་ཐ་སྙད་དུ་ཡོད་ཀྱང་རྟེན་འབྲེལ་ཡིན་
པའི་ཕྱིར་གཞན་དབང་ཡིན་གྱི། ཀུན་བརྟགས་མ་ཡིན་ལ། དེ་ཉིད་ལ་བཅོས་
མམ་ཡིན་པའི་རང་བཞིན་དུ་ཀུན་བརྟགས་པ་ནི་ཐ་སྙད་དུའང་མེད་པའི་ཕྱིར་
རོ། ། ཡང་མདོ་སྡེ་དག་ལས། ཀུན་བརྟགས་པ་མཚན་ཉིད་ངོ་བོ་ཉིད་མེད་པ་
ཉིད་དང་། གཞན་དབང་སྐྱེ་བ་ངོ་བོ་ཉིད་མེད་པ་ཉིད་དང་། ཡོངས་གྲུབ་ལ་
དོན་དམ་པ་ངོ་བོ་ཉིད་མེད་པ་ཞེས་གསུངས་པའི་དོན་ཡང་དབུ་མ་པའི་ངོ་བོ་
ཉིད་གསུམ་ལ་ཤིན་ཏུ་འཐད་པ་ཡིན་ཏེ། ཀུན་བརྟགས་པ་ནི་ཐ་སྙད་དུའང་རི་
བོང་གི་རྭ་ལྟར་རང་གི་མཚན་ཉིད་ཀྱིས་མ་གྲུབ་པའི་ཕྱིར་དང་། གཞན་གྱི་
དབང་ནི་སྒྱུ་མ་ལྟར་རང་གི་བདག་ཉིད་ཀྱིས་སྐྱེ་བ་མེད་ཀྱི། རྒྱུ་དང་རྐྱེན་གཞན་
ལ་རག་ལས་པའི་ཕྱིར་དང་། ཡོངས་སུ་གྲུབ་པ་ནི་ཐ་སྙད་དུའང་སྟོང་པ་ཉིད་ཀྱི་
རང་བཞིན་ཡིན་པས་ངོ་བོ་ཉིད་མེད་པའང་ཡིན་ལ་མི་སླུ་བའི་ཕྱིར་དོན་དམ་
པའང་ཡིན་པས་སོ། ། རྣམ་རིག་པ་དག་གི་ལྟར་ན། གཞན་གྱི་དབང་ལ་སྐྱེ་བ་
ངོ་བོ་ཉིད་མེད་པ་མ་ཡིན་ཏེ། དོན་དམ་པར་གཞན་ལས་སྐྱེ་བར་ཁས་བླངས་
པའི་ཕྱིར་རོ། ། དེ་ལྟར་གཞན་ལས་སྐྱེ་བ་དགག་པ་ཞར་བྱུང་དང་བཅས་པ་
བཤད་ནས། ད་ནི་གཉིས་ཀ་ལས་སྐྱེ་བ་དགག་པ་བཤད་པར་བྱ་སྟེ། དེ་ལའང་
གཉིས། དགག་པ་དངོས་དང་། མཇུག་བསྡུ་བའོ། ། དང་པོ་ནི། གཅེར་བུ་
པ་དག་ན་རེ། ཕྱི་དང་ནང་གི་དངོས་པོ་རྣམས་ནི་བདག་དང་གཞན་གཉིས་ཀ་
ལས་སྐྱེ་བ་ཡིན་ཏེ། འདི་ལྟར། འཇིམ་པའི་གོང་བུ་དང་། དབྱུ་གུ་དང༌།
འཁོར་ལོ་དང་། རྫ་མཁན་ལ་སོགས་པ་ལས་བུམ་པ་འབྱུང་བར་འདོད་པ་ན།
འཇིམ་པ་དང་། བུམ་པ་གཞན་མ་ཡིན་པའི་ཕྱིར། རང་གི་བདག་ཉིད་ལས་



176
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཀྱང་སྐྱེ་བ་ཡིན་ལ། རྫ་མཁན་དང་། འཁོར་ལོ་ལ་སོགས་པ་ལས་བུམ་པ་གཞན་
ཡིན་པའི་ཕྱིར། གཞན་ལས་ཀྱང་སྐྱེ་བ་ཡིན་ནོ། ། དེ་བཞིན་དུ་ནང་གི་དངོས་
པོ་རྣམས་ཀྱང་བདག་དང་གཞན་གཉིས་ཀ་ལས་སྐྱེ་བ་ཡིན་ཏེ། གང་གི་ཕྱིར་
བྱམས་པ་ཚེ་རབས་གཞན་དུའང་སྲོག་གི་བདག་ཉིད་དུ་ཡོད་པ་ཁོ་ནས་སྐྱེ་བ་
འདི་ལེན་པར་བྱེད་པའི་ཕྱིར་བདག་ལས་སྐྱེ་བ་ཡིན་ཏེ། བྱམས་པ་དང་སྲོག་
གཉིས་གཞན་མ་ཡིན་པའི་ཕྱིར་རོ། ། གང་གི་ཕྱིར། ཕ་མ་དང་། ཆོས་དང་།
ཆོས་མ་ཡིན་པ་དང་། ཟག་པ་ལ་སོགས་པ་གཞན་དུ་གྱུར་པ་དག་ལས་ཀྱང་སྐྱེ་
བདེའི་ཕྱིར་གཞན་ལས་སྐྱེ་བའང་ཡིན་ཏེ། དེའི་ཕྱིར་བདག་ལས་སྐྱེ་བ་དང་།
གཞན་ལས་སྐྱེ་བ་བཀག་པ་ན། ཁོ་བོ་ཅག་ལ་གནོད་པ་མ་ཡིན་ཏེ། བདག་ཁོ་
ན་ལས་སྐྱེ་བའམ་གཞན་ཁོ་ན་ལས་སྐྱེ་བར་ཁས་མ་བླངས་པའི་ཕྱིར་རོ་ཞེ་ན།
དེའང་མ་ཡིན་ཏེ། འདི་ལྟར། གཉིས་ལས་སྐྱེ་བའང་རིགས་པ་མ་ཡིན་གང་གི་
ཕྱིར། ། བཤད་ཟིན་ཉེས་པ་ཐོག་ཏུ་འབབ་པ་ཉིད་ཕྱིར་རོ། ། བདག་དང་
གཞན་གཉིས་ཀ་ལས་སྐྱེ་བའང་རིགས་པ་མ་ཡིན་ཏེ། གང་གི་ཕྱིར་ཕྱོགས་
གཉིས་ཀ་ལ་བཤད་ཟིན་པའི་ཉེས་པ་དེ་དག་འདིར་ཡང་འབབ་པའི་ཕྱིར་རོ། །
གང་གི་ཕྱིར་བུམ་པ་དང་བྱམས་པ་འཇིམ་པ་དང་སྲོག་གི་བདག་ཏུ་ཡོད་པའི་
ཕྱིར་སྐྱེ་བ་མ་ཡིན་ཏེ། དེ་ནི་དེ་ལས་བྱུང་ན་ཡོན་ཏན་འགའ་ཡང་ཡོད་མ་
ཡིན། ། ཞེས་སོགས་ཉེས་པ་བཤད་ཟིན་པའི་ཕྱིར་རོ། ། གང་གི་ཕྱིར་དེ་དག
རྫ་མཁན་དང༌། འཁོར་ལོ་དང་། དབྱུ་གུ་ལ་སོགས་པ་དང་། ཆོས་དང༌།
ཆོས་མ་ཡིན་པ་ལ་སོགས་པ་གཞན་དུ་གྱུར་པ་ལས་ཀྱང་སྐྱེ་བ་མ་ཡིན་ཏེ། གཞན་
ལ་བརྟེན་ནས་གཞན་ཞིག་འབྱུང་བར་འགྱུར་ན་ནི། འོ་ན། མེ་ལྕེ་ལས་ཀྱང་
མུན་པ་མཐུག་པོ་འབྱུང་འགྱུར་ཞིང་། ། ཞེས་སོགས་ཉེས་པ་བཤད་ཟིན་པའི་
ཕྱིར་རོ། ། གཉིས་པ་མཇུག་བསྡུ་བའི་ཕྱིར། འདི་ནི་འཇིག་རྟེན་དེ་ཉིད་དུ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 177 །
ཡང་འཐད་མིན་ཏེ། ། གང་ཕྱིར་རེ་རེ་ལས་སྐྱེ་འགྲུབ་པ་མེད་ཕྱིར་རོ། །
གཉིས་ཀ་ལས་སྐྱེ་བ་འདི་ནི་འཇིག་རྟེན་གྱི་ཐ་སྙད་དང་། དེ་ཁོ་ན་ཉིད་དུའང་
འཐད་པ་མིན་ཏེ། རེ་རེ་ལས་སྐྱེས་པ་བདེན་པ་གཉིས་ཀར་དུའང་བཀག་པའི་
ཕྱིར་རོ། ། གཞན་ཡང་། དཔེར་ན་ཏིལ་གཅིག་གི་འབྲུ་མར་འབྱིན་པ་ན་མང་
པོས་ཀྱང་འབྱིན་ལ། བྱེ་མ་རེ་རེ་ལ་ནུས་པ་མེད་པས་མང་པོས་ཀྱང་མི་ནུས་པ་
བཞིན། གང་གི་ཕྱིར་བདག་དང་གཞན་རེ་རེ་ལས་སྐྱེ་བ་འགྲུབ་པ་མེད་པའི་
ཕྱིར། གཉི་ག་ལས་སྐྱེ་བ་ཡོད་པ་མ་ཡིན་ནོ། ། བཞི་པ་རྒྱུ་མེད་དུ་སྨྲ་བ་དགག་
པ་ལ། རྒྱུ་མེད་ལས་སྐྱེ་བ་སྤྱིར་དགག ། འཇིག་རྟེན་ཕ་རོལ་མེད་པ་བྱེ་བྲག་ཏུ་
དགག་པ་གཉིས་ལས། ། དང་པོ་ནི། ངོ་བོ་ཉིད་དུ་སྨྲ་བ་དག་ན་རེ། གལ་ཏེ་
དངོས་པོ་རྣམས་རྒྱུ་ལས་འབྱུང་ན་བདག་གམ་གཞན་ནམ་གཉི་ག་ལས་སྐྱེ་བར་
འགྱུར་བ་ཞིག་ན། ཁོ་བོ་ཅག་ནི་དངོས་པོ་རྣམས་རྒྱུ་ལས་སྐྱེ་བར་ཁས་མ་བླངས་
པས་ཇི་སྐད་བཤད་པའི་ཉེས་པ་མི་འབྱུང་ལ། དེའི་ཕྱིར་ཕྱི་དང་ནང་གི་དངོས་
པོ་རྣམས་ནི་ངོ་བོ་ཉིད་ལས་བྱུང་བ་ཡིན་ཏེ། འདི་ལྟར། པད་མའི་ཆུ་བ་དང་།
འདབ་མ་དག་གི་རྩུབ་པ་དང་། འཇམ་ཤ་དག་འགའ་ཞིག་བྱེད་པར་མ་མཐོང་
ལ། དེའི་འདབ་མ་དང༌། ཟེའུ་འབྲུ་དང་། ལྟེ་བ་རྣམས་ཀྱི་ཁ་དོག་དང་
དབྱིབས་རྣམ་པ་སྣ་ཚོགས་དག་ཀྱང་བྱེད་པར་མ་མཐོང་ངོ་། ། དེ་བཞིན་དུ་རྨ་
བྱ་དང་། མཐིང་རིལ་དང་། བྱ་གག་ལ་སོགས་པ་ནང་གི་བདག་ཉིད་རྣམས་
ལའང་འགའ་ཞིག་གིས་བཟུང་ནས། ཁ་དོག་དང་དབྱིབས་ལ་སོགས་པ་སྣ་
ཚོགས་པ་འགོད་པར་མི་དམིགས་སོ། ། དེའི་ཕྱིར་དེ་དག་ནི་ངོ་བོ་ཉིད་ལས་
བྱུང་བ་ཡིན་ནོ་ཞེས་ཟེར་རོ། ། འདིའང་མི་རིགས་ཏེ། གལ་ཏེ་རྒྱུ་མེད་ཁོ་ནར་
སྐྱེ་བར་འགྱུར་ན་ནི། ། དེ་ཚེ་ཀུན་ལས་ཐམས་ཅད་རྟག་ཏུ་སྐྱེ་བར་འགྱུར། །
འཇིག་རྟེན་པ་དག་འབྲས་བུ་འགྲུབ་ཕྱིར་ས་བོན་སོགས། ། བརྒྱ་ཕྲག་སྒོ་ནས་



178 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྡུད་བྱེད་པར་ཡང་མི་འགྱུར་རོ། ། གལ་ཏེ་ཕྱི་ནང་གི་དངོས་པོ་ཐམས་ཅད་རྒྱུ་
མེད་པར་སྐྱེ་བར་འགྱུར་ན་ནི་དེའི་ཚེ་རྒྱུ་དང་རྒྱུ་མ་ཡིན་པ་ཀུན་ལས་འབྲས་བུ་
དང་འབྲས་བུམ་ཡིན་པ་ཐམས་ཅད་དུས་རྟག་ཏུ་སྐྱེ་བར་འགྱུར་ཏེ། འདི་ལྟར།
ཇི་ལྟར་བ་ན་སའི་ཤིང་ཐོག་རང་གི་ས་བོན་རྒྱུ་མ་ཡིན་པ་ལས་སྐྱེ་བ་ལྟར། ཨ་མ་
ལ་སོགས་པའང་རྒྱུ་མ་ཡིན་པས་དེ་དག་ལས་ཀྱང་སྐྱེ་བར་འགྱུར་ཏེ། རྒྱུ་མ་ཡིན་
པར་འདྲ་བའི་ཕྱིར་རོ། ། དེ་བཞིན་དུ་ཨ་མྲ་ལ་སོགས་པའི་སྨིན་པ་དུས་ཀྱི་ཁྱད་
པར་ལ་ལྟོས་པ་དེའང་དུས་རྟག་ཏུ་ཡོད་པར་འགྱུར་ཏེ། དུས་ལ་མི་ལྟོས་པའི་
ཕྱིར་རོ། ། དེ་ལྟར་ན་འགྲོ་བ་ཐམས་ཅད་ཡུལ་དུས་ཐམས་ཅད་དུ་སྐྱེ་བར་
འགྱུར་ན་དེའང་ཡོད་པ་མ་ཡིན་ནོ། ། དེའང་རིགས་པ་དང་འགལ་བར་མ་ཟད་
མཐོང་བ་དང་ཡང་འགལ་བར་འགྱུར་ཏེ། གལ་ཏེ་དངོས་པོ་རྣམས་རྒྱུ་མེད་པ་
ཁོ་ནར་འབྱུང་བ་ཡིན་ན། འཇིག་རྟེན་པ་འདི་དག་ཤིང་ཐོག་དང་འབྲུ་ལ་
སོགས་པའི་འབྲས་བུ་འགྲུབ་པར་བྱ་བའི་ཕྱིར་དུ་དེ་དང་དེའི་ས་བོན་ལ་སོགས་
པའི་རྒྱུ་ལ་དཀའ་བ་བརྒྱ་ཕྲག་གི་སྒོ་ནས་སྡུད་ཅིང་འབད་པ་བྱེད་པར་ཡང་མི་
འགྱུར་བ་ཞིག་ན། བྱེད་པའང་ཡིན་པ་དེའི་ཕྱིར་དངོས་པོ་རྣམས་ཀྱི་སྐྱེ་བ་ངོ་བོ་
ཉིད་ལས་བྱུང་བ་མ་ཡིན་ནོ། ། གཞན་ཡང་། གལ་ཏེ་འགྲོ་བ་རྒྱུ་ཡིས་སྟོང་ན་
ནམ་མཁའ་ཡི། ། ཨུད་པ་ལ་ཡི་དྲི་མདོག་ཇི་བཞིན་གཟུང་དུ་མེད་འགྱུར་
ན། ། ཤིན་ཏུ་བཀྲ་བའི་འཇིག་རྟེན་འཛིན་པའང་ཡིན་དེའི་ཕྱིར། ། རང་གི་བློ་
བཞིན་འཇིག་རྟེན་རྒྱུ་ལས་འབྱུང་ཤེས་གྱིས། ། གལ་ཏེ་འགྲོ་བ་རྣམས་རྒྱུ་ཡིས་
སྟོང་པ་ཞིག་ཡིན་ན་ནི། ཇི་ལྟར་ནམ་མཁའ་ཨུད་པལ་གྱི་དྲི་དང་མདོག་མཐོང་
བའི་ལམ་དུ་མི་འགྱུར་བ་དེ་བཞིན་དུ་རང་གི་ཡུལ་ཅན་གྱི་ཤེས་པས་གཟུང་དུ་
མེད་པར་འགྱུར་ན། ཕྱི་དང་ནང་གི་འཇིག་རྟེན་འདི་དག་ནི། རང་རང་གི་
ཡུལ་ཅན་གྱི་ཤེས་པས་འཛིན་པར་ཡང་དམིགས་པ་དེའི་ཕྱིར། ཇི་ལྟར་རྒྱང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 179 །
འཕེན་རང་གི་སྔོན་པོ་ལ་སོགས་པར་སྣང་བའི་བློ་རྣམས་སྔོན་པོ་ལ་སོགས་པ་
མེད་པར་མི་འབྱུང་བས། དེ་དག་ལས་འབྱུང་བ་དེ་བཞིན་དུ་ཕྱི་ནང་གི་འཇིག་
རྟེན་འདི་དག་ཀྱང་རང་རང་གི་རྒྱུ་ལས་འབྱུང་བ་ཡིན་པར་ཤེས་པར་གྱིས་ཤིག
གཉིས་པ་འཇིག་རྟེན་ཕ་རོལ་མེད་པ་བྱེ་བྲག་ཏུ་དགག་པ་ནི། འབྱུང་བ་རྒྱུར་སྨྲ་
བ་དག་ན་རེ། སེམས་དང་སེམས་ལས་བྱུང་བ་འབྱུང་བ་ལས་གྱུར་བ་དག་གི་རྒྱུ་
མཐོང་བཞིན་པ་ལ་ནི་བསྙོན་པར་ནུས་པ་མ་ཡིན་ཏེ། མཐོང་བའི་ཕྱིར་དང་།
ཇི་སྐད་བཤད་པའི་ཉེས་པར་འགྱུར་བའི་ཕྱིར་རོ། ། དེའི་ཕྱིར་ཕྱི་ནང་གི་དངོས་
པོ་མཐའ་དག་སྐྱེད་པར་བྱེད་པའི་རྒྱུ་ནི་བཞི་སྟེ། ས་དང་ཆུ་དང་མེ་དང་རླུང་
རྣམས་སོ། ། དེ་དག་ཡོངས་སུ་སྨིན་པའི་ཁྱད་པར་ལས། པདྨ་དང་། བལ་པོ་
སིའུ་ལ་སོགས་པ་དག་དང་། རྨ་བྱ་དང་། བྱ་གག་ལ་སོགས་པ་རྣམས་ཀྱི་ཁ་
དོག་དང་། དབྱིབས་རྣམ་པ་སྣ་ཚོགས་མཐོང་བཞིན་པ་རྣམས་འབྱུང་བ་འབའ་
ཞིག་ཏུ་མ་ཟད་ཀྱི། བློའི་དངོས་པོ་དེ་ཁོ་ན་ཉིད་སྣ་ཚོགས་ཡོངས་སུ་གཅོད་པ་
དག་ཀྱང་དེ་ལས་སྐྱེ་བ་ཡིན་ཏེ། འདི་ལྟར། དཔེར་ན་ཆན་དང་ཕབས་ལ་
སོགས་པ་ཕྲད་པའི་འབྱུང་བའི་ཁྱད་པར་ཡོངས་སུ་སྨིན་པ་ལས་སྲོག་ཆགས་
རྣམསམྱོས་པར་བྱེད་པའི་ནུས་པ་སྐྱེ་བ་དེ་བཞིན་དུ། ཁུ་བ་དང་ཁྲག་གི་ནུར་
ནུར་པོ་ལ་སོགས་པ་འབྱུང་བའི་ཁྱད་པར་ཡོངས་སུ་སྨིན་པ་ལས་བློ་སྐྱེ་བར་
འགྱུར་ལ། དེ་དག་དངོས་པོ་མཐའ་དག་ཡོངས་སུ་གཅོད་པའི་བར་དུའང་
འགྱུར་རོ། ། དེའི་ཕྱིར་ཕྱི་དང་ནང་གི་དངོས་པོ་རྣམས་ནི་འབྱུང་བ་བཞིའི་རྒྱུ་
ལས་བྱུང་བ་ཙམ་ཁོ་ན་ཡིན་གྱི། གང་དུ་དགེ་བའམ་མི་དགེ་བ་བྱས་པའི་ལས་ཀྱི་
རྣམ་པར་སྨིན་པ་འདིའམ། ། སྐྱེ་བ་གཞན་དུ་སྨིན་པར་འགྱུར་བའི་འཇིག་རྟེན་
ཕ་རོལ་ནི་ཡོད་པ་མ་ཡིན་ནོ་ཞེས་ཟེར་རོ། ། འདི་ལ་བརྗོད་པར་བྱ་སྟེ། ཁྱོད་
ཀྱིས་འཇིག་རྟེན་ཕ་རོལ་མེད་པར་གང་ལས་ཤེས། དེ་ནི་མངོན་སུམ་མ་ཡིན་པ་



180
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཉིད་ཀྱི་ཕྱིར་རོ་ཞེ་ན། འཇིག་རྟེན་ཕ་རོལ་མངོན་སུམ་མ་ཡིན་པ་དེ་ཉིད་མངོན་
སུམ་མམ། འོན་ཏེ་མངོན་སུམ་མ་ཡིན། མངོན་སུམ་མོ་ཞེ་ན། འཇིག་རྟེན་ཕ་
རོལ་མངོན་གྱུར་དུ་མེད་པ་མངོན་སུམ་ཡིན་པའི་ཕྱིར་དངོས་པོར་འགྱུར་ལ།
དེ་ལྟར་ན། འགའ་ཡང་དངོས་པོ་མེད་པར་མི་འགྱུར་བའི་ཕྱིར་ཟླ་མེད་པས་
དངོས་པོའང་མེད་པར་འགྱུར་ལ། ། དེའི་ ཕྱིར་འབྱུང་བ་རྣམས་ཡོད་ལ།
འཇིག་རྟེན་ཕ་རོལ་མེད་དོ་ཞེས་བྱ་བ་ཉམས་སོ། ། ཅི་སྟེ་མངོན་སུམ་མ་ཡིན་ན་
ནི། དེ་གང་གིས་ཀྱང་མ་བཟུང་བའི་ཕྱིར། དེའི་སྒོ་ནས་ཇི་ལྟར་འཇིག་རྟེན་ཕ་
རོལ་མེད་པར་རྗེས་སུ་དཔོག་པར་བྱེད། གལ་ཏེ་དེ་རྗེས་སུ་དཔག་པ་ལས་
གཟུང་ངོ་ཞེ་ན། དེའང་འདོད་པ་མ་ཡིན་ཏེ། ཇི་ཙམ་དབང་པོའི་སྤྱོད་ཡུལ་
བ། ། སྐྱེས་བུའང་དེ་ཙམ་ཁོ་ནར་ཟད། ། བཟང་མོ་མང་ཐོས་གང་སྨྲས་
པ། ། དེ་དག་སྤྱང་ཀིའི་རྗེས་དང་འདྲ། ། ཞེས་ཁས་བླངས་པ་ཡིན་ནོ། དེའི་
ཕྱིར་ཐམས་ཅད་ལ་སྐུར་བ་འདེབས་པ་འདི་རིགས་པ་མིན་ནོ། ། གཞན་ཡང་།
འབྱུང་བ་དེ་དག་བདག་ཉིད་གང་ཞིག་ཁྱོད་ཀྱི་བློའི། ། ཡུལ་དུ་འགྱུར་བ་དེ་ཡི་
བདག་ཅན་མ་ཡིན་ན། ། གང་ལ་ཡིད་ཀྱི་མུན་མཐུག་འདི་ཉིད་དུ་ཡོད་པ། །
དེས་ནི་ཇི་ལྟར་འཇིག་རྟེན་ཕ་རོལ་རྟོགས་པར་འགྱུར། ། དཔེར་ན། རབ་
རིབ་ཀྱིས་བསླད་པའི་མིག་ཅན་གྱིས་ནམ་མཁར་ཡོད་པ་མ་ཡིན་པའི་ཟླ་གཉིས་
སྣང་བ་ན། དེ་ལས་གཞན་པ་སྐྲ་ཤད་དང་སྦྲང་མ་ལ་སོགས་པ་སྣང་བ་དག་ཀྱང་
ཡང་དག་པ་མ་ཡིན་པ་བཞིན་དུ་ས་ལ་སོགས་པའི་འབྱུང་བ་དེ་དག་ཕྱི་དང་ནང་
གི་དངོས་པོ་ཀུན་གྱི་རྒྱུར་གྱུར་པའི་བདག་ཉིད་གང་ཞིག་ཏུ་རྒྱང་ཕན་ཁྱོད་ཀྱི་
བློའི་ཡུལ་དུ་འགྱུར་བ་དེ་ལྟར་ས་སོགས་དེ་དག་དེའི་བདག་ཉིད་ཅན་དུ་ཡོད་པ་
མཡིན་ཏེ། གལ་ཏེ་འབྱུང་བ་འབའ་ཞིག་རྣམ་པར་ཤེས་པའི་རྒྱུ་ཡིན་ན། ཕྱི་
རོལ་ས་རྡོ་ལ་སོགས་པ་ལའང་རྣམ་པར་ཤེས་པ་དང་། དེའི་འབྲས་བུ་དབུགས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 181
འབྱུང་རྔུབ་སོགས་དམིགས་པར་ཐལ་བའི་ཕྱིར་རོ། ། དེའི་ཕྱིར་རྒྱང་ཕན་གང་
ལ་མི་ཤེས་པའི་ཡིད་ཀྱི་མུན་པ་མཐུག་པོ་འཇིག་རྟེན་འདི་ཉིད་ཀྱི་དངོས་པོ་ས་ལ་
སོགས་པའི་རང་བཞིན་མངོན་དུ་གྱུར་པ་དག་ལའང་ཡོད་པ་དེས་ཇི་ལྟར་འཇིག་
རྟེན་ཕ་རོལ་ཤིན་ཏུ་ཕྲ་བ་ལྷའི་མིག་གི་སྤྱོད་ཡུལ་དུ་གྱུར་པ་ཡང་དག་པར་རྟོགས་
པར་འགྱུར་ཏེ། དེ་ནི་མི་སྲིད་དོ། ། གཞན་ཡང་། འཇིག་རྟེན་ཕ་རོལ་འགོག་
པའི་དུས་སུ་བདག་ཉིད་ནི། ། ཤེས་བྱའི་རང་བཞིན་ལོག་པར་ལྟ་བར་རྟོགས་
བྱསཏེ། ། དེ་ཡི་ལྟ་བའི་རྣམ་པའི་རྟེན་མཚུངས་ལུས་ལྡན་ཕྱིར། ། གང་ཚེ་
འབྱུང་བ་ཡོད་ཉིད་ཁས་ལེན་དེ་ཚེ་བཞིན། ། རྒྱང་ཕན་དེའི་གནས་སྐབས་ནི་
གཉིས་ཏེ། འདི་ལྟར། འབྱུང་བའི་རང་བཞིན་བདེན་པར་ཁོང་དུ་ཆུད་པའི་
གནས་སྐབས་དང༌། འཇིག་རྟེན་ཕ་རོལ་ལ་སྐུར་བ་འདེབས་པའི་གནས་སྐབས་
སོ། ། དེ་ལ་འཇིག་རྟེན་ཕ་རོལ་མེད་དོ་ཞེས་འགོག་པར་བྱེད་པའི་དུས་སུ་རྒྱང་
ཕན་བདག་ཉིད་ནི། ཤེས་བྱའི་རང་བཞིན་ཕྱིན་ཅི་ལོག་ཏུ་ལྟ་བར་རྟོགས་པར་
བྱ་སྟེ། ཕྱིན་ཅི་ལོག་དེའི་ལྟ་བའི་རྣམ་པའི་རྟེན་དུ་མཚུངས་པའི་འབྱུང་བའི་
བདག་ཉིད་ཀྱི་ལུས་དང་ལྡན་པའི་ཕྱིར། གང་གི་ཚེ་འབྱུང་བའི་བདག་ཉིད་
བདེན་པར་ཡོད་པ་ཉིད་དུ་ཁས་ལེན་པ་དེའི་ཚེ་ཤེས་བྱའི་རང་བཞིན་ཕྱིན་ཅི་
ལོག་ཏུ་ལྟ་བ་བཞིན་ནོ། ། གལ་ཏེ་འབྱུང་བའི་བདག་ཉིད་ཡོད་པ་ཉིད་དུ་ཁས་
ལེན་པ་དེའི་ཚེ་ཤེས་བྱ་ཕྱིན་ཅི་མ་ལོག་པར་རྟོགས་པའི་ཕྱིར་དཔེ་མ་གྲུབ་བོ་སྙམ་
ན། དེའང་ཡོད་པ་མ་ཡིན་ཏེ། འབྱུང་བ་དེ་དག་ཇི་ལྟར་མེད་པར་བཤད་ཟིན་
ཏེ། ། གང་གི་ཕྱིར་ན་གོང་དུ་རང་གཞན་གཉིས་ཀ་དང་། ། རྒྱུ་མེད་སྐྱེ་བ་ཐུན་
མོང་དུ་ནི་བཀག་ཟིན་ཕྱིར། ། མ་བཤད་འབྱུང་བ་ལྟ་ཞིག་ཡོད་པ་མ་ཡིན་
ནོ། ། འབྱུང་བ་དེ་དག་ཇི་ལྟར་བདེན་པའི་རང་བཞིན་མེད་པ་ཡིན་པ་དེ་ལྟར་
ནི་ཁོ་བོ་ཅིག་གིས་བཤད་ཟིན་ཏེ། གང་གི་ཕྱིར་གོང་དུ་དངོས་པོ་ཐམས་ཅད་



182 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཐུནམོང་དུ་རང་དང་གཞན་དང་གཉིས་ཀ་དང་རྒྱུ་མེད་པ་ལས་སྐྱེ་བ་བཀག་
ཟིན་པའི་ཕྱིར་རང་བཞིན་མེད་པར་མ་བཤད་པའི་འབྱུང་བ་བདེན་པ་བ་ལྟ་ཅུང་
ཞིག་ཀྱང་ཡོད་པ་མ་ཡིན་ནོ། ། དེའི་ཕྱིར་འབྱུང་བ་དག་ལ་རང་བཞིན་ཡོད་པ་
མ་ཡིན་པས་དཔེ་གྲུབ་པ་ཉིད་དོ། ། དེ་བཞིན་དུ་ཐམས་ཅད་མཁྱེན་པ་ལ་སྐུར་
བ་འདེབས་པ་དང་། དངོས་པོ་ཡོད་པ་དང་། མེད་པ་དང་། དབང་ཕྱུག་
དང༌། དུས་དང༌། རྡུལ་དང་། རང་བཞིན་ལ་སོགས་པར་སྨྲ་བ་ན། རྟོག་པ་
ཕྱིན་ཅི་ལོག་པ་ཉིད་དུ་སྦྱར་བར་བྱ་སྟེ། འདི་ལྟར། རྫོགས་པའི་སངས་རྒྱས་
འགོག་པའི་དུས་སུ་བདག་ཉིད་ནི། ། ཤེས་བྱའི་རང་བཞིན་ལོག་པར་ལྟ་བར་
རྟོགས་བྱ་སྟེ། ། དེ་ཡི་ལྟ་བའི་རྣམ་པའི་རྟེན་མཚུངས་ལུས་ལྡན་ཕྱིར། ། གང་
ཚེ་འབྱུང་བ་ཡོད་ཉིད་ཁས་ལེན་དེ་ཚེ་བཞིན། ། ཅེས་སོགས་འདོན་པ་བསྒྱུར་
ཞིང་སྦྱར་ཏེ། ཡོད་པ་དང་མེད་པ་ལ་སོགས་པ་མཐར་ལྟ་བ་ཐམས་ཅད་དགག་
པར་འདོད་པའི་ཕྱིར་རོ། ། ཐལ་བ་འདི་ཁྱོད་ལའང་མཚུངས་པ་མ་ཡིན་ནམ་ཞེ་
ན། མ་ཡིན་ཏེ། ཁོ་བོ་ལ་ལོག་པར་སྒྲུབ་པའི་དཔེ་མེད་པའི་ཕྱིར་རོ། ། དཔེ་
མེད་པར་མ་ཟད། འཇིག་རྟེན་གཞན་ཉིད་ཡོད་པར་རྟོགས་པའི་ དུས་ སུ་
བདག ། ཤེས་བྱའི་རང་བཞིན་དམ་པའི་དོན་ནི་རྟོགས་པར་ཤེས་བྱ་སྟེ། ། དེ་
ཡི་ལྟ་བའི་རྣམ་པའི་རྟེན་མཚུངས་ལུས་ལྡན་ཕྱིར། ། གང་ཚེ་བདག་མེད་རྟོགས་
པར་ཁས་ལེན་དེ་ཚེ་བཞིན། ། ཞེས་ཀྱང་བརྗོད་པར་ནུས་པ་ཡིན་ནོ། ། འདིར་
ཡང་དཔེ་མེད་པ་མ་ཡིན་ཏེ། བདག་མེད་པར་རིགས་པས་བསྒྲུབས་ཤིང་སྒྲུབ་
པར་འགྱུར་བའི་ཕྱིར་རོ། །
གཉིས་པ་དེ་ཉིད་ཀྱི་ཕྱིར་རང་བཞིན་མེད་པར་བསྟན་པ་ལ། དངོས་
དང་། རྩོད་པ་སྤང་བ་གཉིས་ལས། དང་པོ་ནི། གལ་ཏེ་དངོས་པོ་རྣམས་
བདག་དང་གཞན་དང་གཉིས་ཀ་དང་རྒྱུ་མེད་པ་ལས་མི་སྐྱེ་ན། ཇི་ལྟར་སྐྱེ་ཞེ་ན།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
183
གང་གི་ཕྱིར་ན་བདག་གཞན་གཉིས་ཀ་ལས་སྐྱེས་དང་། ། རྒྱུ་ལ་མ་ལྟོས་མེད་
པས་དངོས་རྣམས་རང་བཞིན་བྲལ། ། གལ་ཏེ་དངོས་པོ་རྣམས་ལ་རང་བཞིན་
འགའ་ཞིག་ཡོད་ན་སྐྱེ་བའི་རྣམ་པར་རྟོག་པ་གཞན་མི་སྲིད་པའི་ཕྱིར་མཐའ་བཞི་
གང་རུང་ལས་སྐྱེ་དགོས་ན་གང་གི་ཕྱིར། གོང་དུ་ཇི་སྐད་བཤད་པའི་ཚུལ་གྱིས་
བདག་དང་གཞན་དང་གཉིས་ཀ་དང་རྒྱུ་ལ་མ་ལྟོས་པར་སྐྱེ་བ་མེད་པས་དེའི་
ཕྱིར་དངོས་པོ་རྣམས་རང་བཞིན་དང་བྲལ་བ་ཡིན་ནོ། ། ཐ་སྙད་དུ་ནི་མཐའ་
བཞིའི་རྣམ་པར་དཔྱད་པ་བོར་ནས་ས་བོན་ལས་མྱུ་གུ་སྐྱེའོ་ཞེས་བྱ་བ་ལ་སོགས་
པ་རྟེན་ཅིང་འབྲེལ་བར་འབྱུང་བ་རྐྱེན་འདི་པ་ཙམ་ནི་དགག་པར་བྱ་བ་མ་ཡིན་
ནོ། ། གལ་ཏེ་ས་བོན་དང་མྱུ་གུ་གཅིག་དང་ཐ་དད་གང་ཡིན་ཡང་སླ་སྟེ་བདག་
ལས་སྐྱེ་བ་སོགས་ཀྱི་རྣམ་པར་རྟོག་པ་ལས་མི་འདའོ་ཞེ་ན། ས་བོན་དང་མྱུ་གུ་
དག་ལ་རང་བཞིན་ཅུང་ཟད་ཅིག་ཡོད་ན། གཅིག་གམ་ཐ་དད་ཀྱི་རྣམ་པར་
རྟོགས་པ་ལས་མི་འདའ་བར་རིགས་ནའང་། འདི་དག་ནི་རྨི་ལམ་བཞིན་དུ་
རང་བཞིན་ཅུང་ཟད་ཀྱང་ཡོད་པ་མ་ཡིན་ནོ། ། གཅིག་དང་ཐ་དད་ལ་སོགས་
པའི་རྣམ་པར་རྟོག་པ་རིགས་པ་མ་ཡིན་ཏེ། གཅིག་དང་ཐ་དད་ལ་སོགས་པ་ནི་
དངོས་པོའི་ཆོས་ཡིན་པའི་ཕྱིར་རོ། ། གལ་ཏེ་ས་བོན་རང་བཞིན་མེད་ན་མྱུ་གུ་
རྒྱུ་མེད་པ་ལས་སྐྱེ་བར་འགྱུར་རོ་ཞེ་ན། ས་བོན་རི་བོང་གི་རྭ་ལྟར་གཏན་མེད་
པར་ཁས་ལེན་ན་ཉེས་པ་དེར་འགྱུར་ཀྱང་བདེན་པའི་རང་བཞིན་མེད་པ་ཡིན་གྱི་
གཏན་མེད་པ་ནི་མ་ཡིན་ཏེ། ས་བོན་གྱི་ཐ་སྙད་མཐོང་བའི་ཕྱིར་རོ། ། དེ་བས་
ན་དབུ་མ་པ་དག་གིས་ཆོས་ཐམས་ཅད་རང་བཞིན་མེད་པ་ཡིན་ནོ་ཞེས་སྨྲས་པ་
ན། གཏན་མེད་པར་ཁས་བླངས་པ་མ་ཡིན་གྱི། འོན་ཀྱང་སྒྱུ་མ་ལ་སོགས་པ་
བཞིན་དུ་བརྫུན་པའི་རང་བཞིན་དུ་སྨྲས་པ་ཡིན་ལ། དེ་བཞིན་ཏུ་ཀུན་རྫོབ་ཏུ་
ཡོད་པར་ཁས་བླངས་པ་ནའང་རང་བཞིན་ཅུང་ཟད་ཀྱང་ཁས་མ་བླངས་པའི་



184
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཕྱིར། སྟོང་པ་ཉིད་ཀྱི་ཕྱོགས་དང་འགལ་བར་བརྗོད་དུ་མེད་པ་ཡིན་ནོ། །
གཉིས་པ་རྩོད་པ་སྤང་བ་ལ་གཉིས་ལས། དང་པོ་མཐོང་བའི་ལམ་དུ་མི་འགྱུར་
བའི་རྩོད་པ་སྤང་བ་ནི། གལ་ཏེ་རང་བཞིན་མེད་པ་ཡིན་ན་འདི་དག་མདུན་དུ་
སྣང་ཞིང་མཐོང་བའི་ལམ་དུ་འགྱུར་བ་ཅི་ཞེ་ན། གཏི་མུག་སྟུག་པོ་སྤྲིན་ཚོགས་
ལྟ་བུས་འཇིག་རྟེན་དག ། བསྒྲིབས་པ་དེས་ན་ཡུལ་རྣམས་ལོག་པར་སྣང་བར་
འགྱུར། ། ནམ་མཁའི་རང་བཞིན་སྒྲིབ་པར་བྱེད་པའི་ཆར་སྤྲིན་གྱི་ཚོགས་ལྟ་
བུའི་གཏི་མུག་གི་མུན་པ་སྟུག་པོས་འཇིག་རྟེན་པ་དག་གིས་སྔོན་པོ་ལ་སོགས་
པའི་རང་བཞིན་སྟོང་པ་ཉིད་མཐོང་བ་བསྒྲིབས་པའི་ཕྱིར་བྱིས་པ་རྣམས་ཀྱི་ཡུལ་
རྣམས་ལོག་པར་སྣང་ཞིང་དམིགས་པར་འགྱུར་རོ། ། གཏི་མུག་གིས་བསྒྲིབས་
པའི་དབང་གི་དེ་ཁོ་ན་ཉིད་མི་མཐོང་བར་འགྱུར་ལ་རག་མོད། ཕྱིན་ཅི་ལོག་ཏུ་
མཐོང་བ་ཇི་ལྟར་ཞེ་ན། མ་རིག་པའི་དབང་གིས་དེ་ལྟ་བུ་མ་ཡིན་པའང་དེ་ལྟ་
བུར་སྣང་བ་དཔེའི་སྒོ་ནས་གསལ་བར་བྱ་བའི་ཕྱིར། རབ་རིབ་མཐུ་ཡིས་
འགའ་ཞིག་སྐྲ་ཤད་ཟླ་གཉིས་དང་། ། རྨ་བྱའི་མདོངས་དང་སྦྲང་མ་ལ་སོགས་
འཛིན་བྱེད་པ། ། དེ་བཞིན་དུ་ནི་གཏི་མུག་དབང་གིས་མི་མཁས་པས། ། བློ་
ཡིས་འདུས་བྱས་སྣ་ཚོགས་ཉིད་ནི་རྟོགས་པར་འགྱུར། ། ཇི་ལྟར་རབ་རིབ་ཀྱི་
མཐུ་ཡིས་རབ་རིབ་ཅན་འགའ་ཞིག་ལ་ཡོད་པ་མ་ཡིན་པའི་སྐྲ་ཤད་དང་ཟླ་
གཉིས་ལ་སོགས་པ་འཛིན་པར་བྱེད་པ་དེ་བཞིན་དུ། གཏི་མུག་གི་དབང་གིས་
མི་མཁས་པ་བྱིས་པ་རྣམས་ཀྱིས་ཀྱང་འཁྲུལ་པའི་བློས་ཕྱི་ནང་གི་འདུས་བྱས་སྣ་
ཚོགས་པ་ཡོད་པ་ཉིད་དུ་རྟོགས་པར་འགྱུར་རོ། ། མེད་བཞིན་དུ་སྣང་བའི་
འཁྲུལ་པ་འདི་ཇི་ལྟར་ལྡོག་པར་འགྱུར་ཞེ་ན། ལས་ནི་གཏི་མུག་བརྟེན་འབྱུང་
གཏི་མུག་མེད་པར་དེ། ། མི་འབྱུང་ཞེས་བྱར་མི་མཁས་ཁོ་ནས་རྟོགས་ཉིད་
ལ། ། བློ་བཟང་ཉི་མས་མུན་པ་སྟུག་པོ་རྣམ་བསལ་བའི། ། མཁས་པ་རྣམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
185
ནི་སྟོང་ཉིད་རྟོགས་ནས་གྲོལ་བར་འགྱུར། ། བསོད་ནམས་དང་བསོད་ནམས་
མ་ཡིན་པ་ལ་སོགས་པའི་ལས་རྣམས་ནི་དངོས་པོར་འཛིན་པའི་རྒྱུ་ཅན་བདག་ཏུ་
འཛིན་པའི་རང་བཞིན་གྱི་གཏི་མུག་ལ་བརྟེན་ནས་འབྱུང་བ་ཡིན་ཏེ། ཇི་སྐད་
དུ། མདོ་ལས། མ་རིག་པའི་རྐྱེན་གྱིས་འདུ་བྱེད་རྣམས་ཞེས་པ་དང་། མ་
རིག་པ་དང་རྗེས་སུ་འབྲེལ་བའི་གང་ཟག་འདི་ནི་བསོད་ནམས་མངོན་པར་འདུ་
བྱ་བ་དང་། བསོད་ནམས་མ་ཡིན་པར་མངོན་པར་འདུ་བྱ་བ། མི་གཡོ་བ་
མངོན་པར་འདུ་བྱེད་དོ། ། ཞེས་གསུངས་པའི་ཕྱིར་རོ། ། གཏི་མུག་མེད་པར་
ལས་དེ་རྣམས་མི་འབྱུང་སྟེ། མ་རིག་པ་འགགས་པས་འདུ་བྱེད་འགག་ཅེས་
གསུངས་པའི་ཕྱིར་རོ། ། དེ་ལྟར་ན་མི་མཁས་པ་བྱིས་པ་དག་ཁོ་ནས་མ་རིག་པ་
ལས་འདུ་བྱེད་སོགས་ཡང་དག་པར་འབྱུང་བར་རྟོགས་ཤིང་མངོན་པར་ཞེན་
པར་འགྱུར་གྱི། བདེན་པའི་དེ་ཁོ་ན་ཉིད་མཐོང་བའི་བློ་བཟང་ཡེ་ཤེས་ཀྱི་ཉི་
མས་མི་ཤེས་པའི་མུན་པ་སྟུག་པོ་རྣམ་པར་བསལ་བའི་མཁས་པ་རྣམས་ཀྱིས་ནི་
མ་རིག་པའི་རྐྱེན་གྱིས་འདུ་བྱེད་དོ་ཞེས་བྱ་བར་རྟོགས་པ་ན། འདུ་བྱེད་རྣམས་
རང་བཞིན་མེད་པ་སྟོང་པ་ཉིད་དུ་རྟོགས་ནས་མ་རིག་པ་སྤོང་ཞིང་། འདུ་བྱེད་
རྣམས་ཀྱང་ཉེ་བར་མི་ལེན་ཏེ། དེའི་ཕྱིར་འཁོར་བ་ལས་རྣམ་པར་གྲོལ་བར་
འགྱུར་རོ། ། གཉིས་པ་རང་བཞིན་མེད་ན་ཐ་སྙད་དུ་ཡོད་པར་འགལ་བའི་རྩོད་
པ་སྤང་བ་ནི། གལ་ཏེ་དངོས་རྣམས་དེ་ཉིད་དུ་མེད་ན། ། ཐ་སྙད་དུ་ཡང་མོ་
གཤམ་བུ་ཇི་བཞིན། ། དེ་དག་མེད་པ་ཉིད་འགྱུར་དེ་ཡི་ཕྱིར། ། དེ་དག་རང་
བཞིན་གྱིས་ནི་ཡོད་ཅེ་ན། ། གལ་ཏེ་གཟུགས་ལ་སོགས་པའི་དངོས་པོ་འདི་དག་
དེ་ཁོ་ན་ཉིད་དུ་མེད་ན། མོ་གཤམ་གྱི་བུ་ཇི་ལྟ་བ་བཞིན་དུ་ཀུན་རྫོབ་ཏུའང་
མེད་པར་འགྱུར་ན། ཀུན་རྫོབ་ཏུ་ཡོད་པ་དེའི་ཕྱིར་གཟུགས་སོགས་དེ་དག་
རང་བཞིན་གྱིས་ཡོད་ཅེ་ན། འདི་ལ་བརྗོད་པར་བྱ་སྟེ། གང་དག་རབ་རིབ་



186
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཅན་སོགས་ཡུལ་གྱུར་པ། ། སྐྲ་ཤད་ལ་སོགས་དེ་དག་མ་སྐྱེས་པས། ། རེ་ཞིག་
དེ་དག་ཉིད་ལ་བརྩད་བྱ་སྟེ། ། ཕྱི་ནས་མ་རིག་རབ་རིབ་རྗེས་འབྲེལ་ལའོ། །
གང་དག་རབ་རིབ་ལ་སོགས་པས་མིག་ཉམས་པར་བྱས་པ་རྣམས་ཀྱི་བློའི་ཡུལ་དུ་
འགྱུར་བའི་སྐྲ་ཤད་ལ་སོགས་པ་དང་མོ་གཤམ་གྱི་བུ་ལ་སོགས་པ་མ་སྐྱེས་པར་
མཚུངས་པས། ཅིའི་ཕྱིར་ཁྱེད་ཅག་གིས་ཡོད་པ་མ་ཡིན་པའི་སྐྲ་ཤད་ལ་སོགས་
པམཐོང་གི་མོ་གཤམ་གྱི་བུ་ལ་སོགས་པ་མ་ཡིན་ཞེས་རེ་ཞིག་རབ་རིབ་ཅན་དེ་
དག་ཉིད་ལ་བརྩད་པར་བྱ་ལ། ཕྱིས་ནས་ཅིའི་ཕྱིར་མ་སྐྱེས་པའི་རང་བཞིན་གྱི་
གཟུགས་ལ་སོགས་པ་མཐོང་ལ་མོ་གཤམ་གྱི་བུ་མ་ཡིན་ཞེས་མ་རིག་པའི་རབ་
རིབ་ཀྱིས་བློའི་མིག་རྗེས་སུ་འབྲེལ་ཞིང་བསྒྲིབས་པ་རྣམས་ལ་བརྒལ་ཞིང་བརྟག་
པརབྱ་དགོས་སོ། ། ཁོ་བོ་ཅག་ལ་ནི་བརྒལ་ཞིང་བརྟག་པར་བྱ་བ་མ་ཡིན་ཏེ།
འདི་ལྟར་ཁོ་བོ་ཅག་ནི་རྣལ་འབྱོར་པ་རྣམས་ཀྱིས་དངོས་པོ་རྣམས་འདི་ལྟར་
གཟིགས་ཤིང་གང་དག་རྣལ་འབྱོར་བའི་ཡེ་ཤེས་ཐོབ་པར་འདོད་པ་དེ་དག་གིས་
ཀྱང་ཆོས་རྣམས་ཀྱི་རང་བཞིན་ཇི་སྐད་བཤད་པ་དེ་ལྟ་བུ་ལ་ལྷག་པར་མོས་པར་
བྱའོ་ཞེས་ལུང་ལ་བརྟེན་ནས་དངོས་པོ་རྣམས་རང་བཞིན་མེད་པ་ལ་འཆད་པར་
ཞུགས་པ་ཡིན་གྱི། རང་གི་ཤེས་པ་ལ་ལྟོས་ནས་ནི་མ་ཡིན་ཏེ། ཁོ་བོ་ཅག་ནི་མ་
རིག་པའི་རབ་རིབ་ཀྱིས་བློ་གྲོས་ཀྱི་མིག་བསྒྲིབས་པ་ཡིན་པའི་ཕྱིར་རོ། ། མདོར་
ནམ་སྐྱེས་པར་མཚུངས་ཀྱང་རབ་རིབ་ཅན་ལ་སྐྲ་ཤད་སོགས་སྣང་བ་མོ་གཤམ་
གྱི་བུ་སོགས་མི་སྣང་བ་ལྟར། རང་བཞིན་མེད་པར་མཚུངས་ཀྱང་གཟུགས་ལ་
སོགས་པ་དང་མོ་གཤམ་གྱི་བུ་ལ་སོགས་པ་བྱིས་པ་རྣམས་ཀྱི་བློའི་ཡུལ་དུ་འགྱུར་
བ་དང་མི་འགྱུར་བ་འགལ་བ་མེད་དོ་ཞེས་པའོ། ། རབ་རིབ་ཅན་ལ་བརྒལ་
ཞིང་བརྟག་པ་ཕར་འདུག་ཅིག རེ་ཞིག་འདི་ཁྱོད་ཉིད་ལ་ཆེར་བརྒལ་ཞིང་
བརྟག་པར་བྱ་བ་ཡིན་ནོ་ཞེས་བཤད་པ། གལ་ཏེ་རྨི་ལམ་དྲི་ཟའི་གྲོང་ཁྱེར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 187 །
བཅས། ། སྨིག་རྒྱུའི་ཆ་དང་མིག་འཕྲུལ་གཟུགས་བརྙན་སོགས། ། སྐྱེ་མེད་
མཐོང་ན་ཡོད་ཉིད་མིན་མཚུངས་ཀྱང་། ཁྱོད་ལ་ཇི་ལྟར་དེར་འགྱུར་དེ་མི་
རིགས། ། ཁྱོད་ཉིད་ཀྱིས་ཀྱང་རེས་འགའ་རྨི་ལམ་དང་། དྲི་ཟའི་གྲོང་ཁྱེར་ལ་
སོགས་པ་སྐྱེ་བ་མེད་པའི་བདག་ཉིད་ཅན་འགའ་ཞིག་མཐོང་བ་ན་དོན་ལ་ཡོད་
པ་ཉིད་མིན་པར་མཚུངས་ཀྱང་། ཁྱོད་ལ་ཇི་ལྟར་ན་རྨི་ལམ་སོགས་མཐོང་ལ་མོ་
གཤམ་གྱི་བུ་ལ་སོགས་པ་མཐོང་བ་མ་ཡིན་པ་དེར་འགྱུར་ཞེས་རང་ལ་བརྒལ་
ཞིང་བརྟག་པ་གྱིས་དང་། ཕྱིས་ནས་ངེད་ལའང་བརྒལ་ཞིང་བརྟག་པ་བྱས་
པར་འགྱུར་རོ། ། དེ་བས་ན་གཟུགས་སོགས་རང་བཞིན་མེད་ན་མོ་གཤམ་གྱི་བུ་
དང་ཡོད་མེད་མཚུངས་སོ་ཞེས་སྨྲ་བ་དེ་མི་རིགས་སོ། ། གཞན་ཡང་། དེ་ཉིད་
དུ་འདི་ཇི་ལྟར་སྐྱེ་མེད་ཀྱང་། ། མོ་གཤམ་བུ་ལྟར་གང་ཕྱིར་འཇིག་རྟེན་གྱི། །
མཐོང་བའི་ཡུལ་དུ་མི་འགྱུར་མ་ཡིན་པ། ། དེ་ཡི་ཕྱིར་ན་སྨྲ་འདི་མ་ངེས་སོ།་ །
ཇི་སྐད་དུ། མདོ་ལས། འགྲོ་བ་དག་ནི་རྨི་འདྲར་བཤད། ། དེ་ཉིད་དུ་ནི་
རྣམམ་བཞག ། རྨི་ལམ་གང་ལ་དངོས་པོ་མེད། ། ལོག་པའི་བློ་ལྡན་མངོན་
པར་ཞེན། ། དྲི་ཟའི་གྲོང་ཁྱེར་ཇི་ལྟར་སྣང་གྱུར་ཀྱང་། ། གྲོང་ཁྱེར་ཕྱོགས་
བཅུརཡོད་མིན་གཞན་ནའང་མེད། ། གྲོང་ཁྱེར་མིང་ཙམ་ཞིག་གིས་རབ་ཏུ་
བཞག ། དེ་བཞིན་བདེ་བར་གཤེགས་པས་འགྲོ་འདི་གཟིགས། ། ཆུ་ཡི་འདུ་
ཤེས་ཅན་གྱིས་ནི། ། མཐོང་ཡང་སྨིག་རྒྱུ་ལ་ཆུ་མེད། དེ་བཞིན་ཡོངས་སུ་
རྟོགས་པས་དཀྲུགས། ། སྡུག་པ་མིན་ལ་སྡུག་པར་རྟོག ། མེ་ལོང་ཤིན་ཏུ་
ཡོངས་དག་ལ། ། ཇི་ལྟར་རང་བཞིན་མེད་པ་ཡི། ། གཟུགས་བརྙན་སྣང་བདེ་
བཞིན་དུ། ། ལྗོན་པ་ཆོས་རྣམས་ཤེས་པར་གྱིས། ། ཞེས་གསུངས་པའི་ལུང་
ལསཀྱང་། གཟུགས་ལ་སོགས་པ་དེ་ཁོ་ན་ཉིད་དུ་སྐྱེ་བ་མེད་ཀྱང་མོ་གཤམ་གྱི་
བུ་ལྟར་ཐ་སྙད་དུ་འཇིག་རྟེན་གྱི་མཐོང་བའི་ཡུལ་དུ་མི་འགྱུར་བ་མ་ཡིན་པ་དེའི་



188
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཕྱིར། གལ་ཏེ་དངོས་རྣམས་དེ་ཉིད་དུ་མེད་ན། ། ཐ་སྙད་དུ་ཡང་མོ་གཤམ་བུ་
ཇི་བཞིན། ། ཞེས་པའི་སྨྲ་བ་འདི་ཁྱོད་རང་ཉིད་ལ་མ་ངེས་པ་ཡིན་ནོ། ། དེ་
ལྟརན་ཚིགས་སུ་བཅད་པ་དང་པོ་གཉིས་ཀྱིས་ནི་རང་ལ་གྲགས་པའི་དཔེའི་སྒོ་
ནསམ་ངེས་པར་བསྟན་ནས། ཐ་མས་ནི་ལུང་གི་སྒོ་ནས་མ་ངེས་པར་བསྟན་
ཏོ། ། དེ་བས་ན་དབུ་མ་པ་ལ་ནི་ཇི་སྐད་བཤད་པའི་སྒོ་ནས་བརྒལ་ཞིང་བརྟག་
པ་བྱར་མེད་པ་ཁོ་ན་སྟེ། འདི་ལྟར་ཁོ་བོ་ཅག་གིས་གཟུགས་ལ་སོགས་པ་ཀུན་
རྫོབ་ཏུ་རང་བཞིན་གྱིས་སྐྱེ་བར་ཁས་བླངས་ནས་དོན་དམ་པར་འགོག་པ་མ་ཡིན་
གྱི། འོ་ན་ཅི་ཞེ་ན། མོ་གཤམ་བུ་ལ་རང་གི་བདག་ཉིད་ཀྱིས། ། སྐྱེ་བ་དེ་ཉིད་
དུ་མེད་འཇིག་རྟེན་དུའང་། ། ཡོད་མིན་དེ་བཞིན་དངོས་འདིར་ཀུན་ངོ་བོ། །
ཉིད་ཀྱིས་འཇིག་རྟེན་དེ་ཉིད་དུ་མ་སྐྱེས། ། ཇི་ལྟར་མོ་གཤམ་གྱི་བུ་ལ་རང་གི་
བདག་ཉིད་ཀྱིས་སྐྱེ་བ་དེ་ཁོ་ན་ཉིད་དང་། འཇིག་རྟེན་གྱི་ཐ་སྙད་གཉིས་ཀར་
དུའང་ཡོད་པ་མ་ཡིན་པ་དེ་བཞིན་དུ་གཟུགས་སོགས་ཀྱི་དངོས་པོ་འདི་ཀུན་ཀྱང་
ངོ་བོ་ཉིད་ཀྱིས་འཇིག་རྟེན་གྱི་ཐ་སྙད་དང་དེ་ཁོ་ན་ཉིད་གཉིས་ཀར་དུ་སྐྱེ་བ་མེད་
པ་ཁོ་ན་ཡིན་ནོ། ། ངོ་བོ་ཉིད་ཀྱིས་སྐྱེ་བ་ཞེས་བྱ་བ་ནི་བློ་ལ་མ་ལྟོས་པར་རང་གི་
མཚན་ཉིད་ཀྱིས་སྐྱེ་བ་ཞེས་བྱ་བའི་དོན་ཏོ། ། གང་གི་ཕྱིར་དེ་ལྟ་ཡིན་པ། དེ་
ཕྱིར་འདི་ལྟར་སྟོན་པས་ཆོས་རྣམས་ཀུན། ། གདོད་ནས་ཞི་ཞིང་སྐྱེ་བྲལ་རང་
བཞིན་གྱིས། ། ཡོངས་སུ་མྱ་ངན་འདས་པ་གསུངས་གྱུར་པ། ། དེ་ཕྱིར་རྟག་ཏུ་
སྐྱེ་བ་ཡོད་མ་ཡིན། ། ཇི་སྐད་དུ་མདོ་ལས། ཆོས་ཀྱི་འཁོར་ལོ་བསྐོར་བ་ན། །
གདོད་ནས་ཞི་ཞིང་མ་སྐྱེས་པ། ། རང་བཞིན་མྱ་ངན་འདས་པ་ཡི། ། ཆོས་
རྣམས་མགོན་པོ་ཁྱོད་ཀྱིས་བསྟན། ། ཞེས་སྟོན་པ་བཅོམ་ལྡན་འདས་ཀྱིས་
གསུངས་པར་གྱུར་པ་དེའི་ཕྱིར་དངོས་པོ་ཀུན་ལ་རྟག་ཏུ་སྐྱེ་བ་ཡོད་པ་མ་ཡིན་
ནོ། ། དེ་ལ་ཡེ་ཤེས་ཞི་བའི་ཡུལ་ཡིན་པའི་ཕྱིར་ཆོས་རྣམས་ཞི་བའོ། ། དེ་ཅིའི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 189
ཕྱིར་ཞེ་ན། རང་གི་ངོ་བོ་ཉིད་ཀྱིས་མ་སྐྱེས་པའི་ཕྱིར་རོ། ། དེའི་རྒྱུ་མཚན་
ཡང་། རང་བཞིན་གྱིས་མྱ་ངན་ལས་འདས་པའི་ཕྱིར་རོ། ། གདོད་མ་ནས་
ཞེས་བྱ་བ་ནི། རྣལ་འབྱོར་པའི་ཡེ་ཤེས་ཀྱི་གནས་སྐབས་ཁོ་ནར་མ་སྐྱེས་པ་མ་
ཡིན་གྱི། དེའི་གོང་རོལ་འཇིག་རྟེན་པའི་ཐ་སྙད་ཀྱི་གནས་སྐབས་སུའང་ཆོས་
རྣམས་རང་བཞིན་གྱིས་མ་སྐྱེས་སོ་ཞེས་པའི་དོན་ཏོ། ། དེ་ལྟར་ཆོས་ཀྱི་འཁོར་
ལོ་བསྐོར་བའི་དུས་སུ་ཆོས་རྣམས་ཁྱོད་ཀྱིས་བསྟན་ཏོ་ཞེས་ཡོན་ཏན་ཕུལ་དུ་བྱུང༌
བ་བརྗོད་པའི་སྒོ་ནས། བཅོམ་ལྡན་འདས་ལ་བྱང་ཆུབ་སེམས་དཔའ་སྒྲིབ་པ་
རྣམ་པར་སེལ་བས་བསྟོད་དོ། ། གཞན་ཡང་རང་གི་སྡེ་པ་མདོ་སྡེ་པ་དང་། བྱེ་
བྲག་སྨྲ་བ་ལ་སོགས་པས་ནི་དངོས་པོ་རྣམས་དོན་དམ་པར་མེད་ན་ཐ་སྙད་
དུའང་མེད་དོ་ཞེས་བརྒལ་ཞིང་བརྟག་པར་བྱ་བ་མ་ཡིན་ཏེ། རང་གི་གྲུབ་
མཐའ་ལ་གྲགས་པའི་དཔེ་ཡོད་པའི་ཕྱིར་རོ། ། འདི་ལྟར། བུམ་སོགས་འདི་
དག་དེ་ ཉིད་ དུ་མེད་ ཅིང་། ། འཇིག་ རྟེན་ རབ་ ཏུ་ གྲགས་ པར་ ཡོད་ ཇི་
བཞིན། ། དེ་བཞིན་དངོས་རྣམས་ཐམས་ཅད་འགྱུར་བས་ན། ། མོ་གཤམ་བུ་
དང་མཚུངས་པར་ཐལ་མི་འགྱུར། ། ཁྱེད་རང་གི་ལྟར་ནའང་བུམ་པ་དང་།
ནགས་ཚལ་ལ་སོགས་པ་བཏགས་པ་ཙམ་ཡིན་པའི་ཕྱིར་དེ་ཁོ་ན་ཉིད་དུ་མེད་
ཅིང་འཇིག་རྟེན་གྱི་རབ་ཏུ་གྲགས་པར་ཡོད་པ་དེ་བཞིན་དུ་གཟུགས་སོགས་
དངོས་པོ་ཐམས་ཅད་ཀྱང་དེ་ལྟར་དུ་འགྱུར་བས་ན་དོན་དམ་པར་མེད་ན་ཐ་
སྙད་དུའང་མོ་གཤམ་གྱི་བུ་དང་མཚུངས་པར་གཏན་མེད་པར་ཐལ་བར་མི་
འགྱུར་རོ། ། གལ་ཏེ་བུམ་པ་གདགས་པའི་རྟེན་ས་དང་ཆུ་ལ་སོགས་པ་རྫས་སུ་
ཡོད་པའི་ཕྱིར་བུམ་པར་བཏགས་པར་རིགས་ན། གང་གི་ལྟར་ན་ཆོས་ཐམས་
ཅད་བཏགས་པ་ཙམ་ཁོ་ན་ཡིན་པ་དེའི་ཕྱིར་ན་བཏགས་པའི་རྟེན་མེད་པའི་ཕྱིར་
མོ་གཤམ་གྱི་བུ་ལྟར་ཐལ་བར་ཇི་ལྟར་མི་འགྱུར་ཞེ་ན། ། དེའང་མི་རིགས་ཏེ།



190
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བཏགས་པའི་རྟེན་ས་ལ་སོགས་པ་རྗེས་སུ་སྒྲུབ་པར་མི་ནུས་པའི་ཕྱིར་རོ། །
འདི་ལྟར། གཟུགས་ལ་སོགས་པ་མ་གཏོགས་པ། ། ཇི་ལྟར་བུམ་པ་ཡོད་མིན་
ལྟར། ། དེ་བཞིན་རླུང་སོགས་མ་གཏོགས་པར། ། གཟུགས་ཀྱང་ཡོད་པ་མ་
ཡིན་ནོ། ། ཞེས་དང་། དེ་བཞིན་དུ། ། ས་ཆུ་མེ་དང་རླུང་རྣམས་ནི། ། རེ་
རེ་ངོ་བོ་ཉིད་དུ་མེད། ། གང་གསུམ་མེད་པར་རེ་རེ་མེད། ། གཅིག་མེད་པར་
ཡང་གསུམ་མེད་དོ། ། གལ་ཏེ་གསུམ་མེད་རེ་རེའང་མེད། ། གཅིག་མེད་པར་
ཡང་གསུམ་མེད་ན། སོ་སོ་རང་ཡོད་མ་ཡིན་ཏེ། ། ཇི་ལྟར་འདུས་བྱས་སྐྱེ་བར་
འགྱུར། ། ཞེས་བྱ་བ་ལ་སོགས་པ་གསུངས་པ་ལྟར་རོ། ། དེའི་ཕྱིར་དཔེར་ན་
མེ་ལོང་དང་བཞིན་ལ་སོགས་པའི་ཚོགས་པ་བཏགས་པར་ཡོད་པ་ཙམ་ལ་བརྟེན་
ནས་གཟུགས་བརྙན་བཏགས་པ་ཙམ་དམིགས་པ་དང་། བརྟགས་པར་ཡོད་པ་
ཀ་བ་ལ་སོགས་པ་ལ་བརྟེན་ནས་ཁྱིམ་དུ་བཏགས་པ་དང་
། དེ་བཞིན་དུ་ཤིང་གི་
རྟེན་ཅན་ནགས་བཏགས་པ་དང་། ཇི་ལྟར་རྨི་ལམ་ན་མ་སྐྱེས་པའི་རང་བཞིན་
ཅན་གྱི་ས་བོན་ལས་མ་སྐྱེས་པའི་རང་བཞིན་གྱི་མྱུ་གུ་སྐྱེ་བར་དམིགས་པ་དེ་
བཞིན་དུ། དངོས་པོ་བཏགས་པར་ཡོད་པ་ཐམས་ཅད་ཀྱི་བཏགས་པའང་
བཏགས་པར་ཡོད་པའི་རྟེན་ཅན་དུ་རིགས་ཏེ། ཇི་སྐད་དུ། བསྟན་བཅོས་
ལས། ཇི་ལྟར་སྟོན་པས་སྤྲུལ་པ་ནི། ། རྫུ་འཕྲུལ་ཕུན་སུམ་ཚོགས་སྤྲུལ་
ཞིང་། ། ཞེས་པ་ནས། དྲི་ཟའི་གྲོང་ཁྱེར་ལྟ་བུ་དང་། ། སྨིག་རྒྱུ་རྨི་ལམ་འདྲ་
བ་ཡིན། ། ཞེས་བྱ་བའི་བར་དུ་གསུངས་སོ། །
གསུམཔ་ཀུན་རྫོབ་ཀྱི་སྐྱེ་བ་རྟེན་འབྲེལ་དུ་བསྟན་པ་ལ། དངོས་དང་།
རྟེན་འབྲེལ་གྱི་ཕན་ཡོན་གཉིས་ལས། དང་པོ་ནི། གལ་ཏེ་ཁྱོད་ཀྱིས་མཐའ་
བཞི་ལས་སྐྱེ་བ་བཀག་ན་མ་རིག་པ་དང་འདུ་བྱེད་ལས་རྣམ་པར་ཤེས་པ་དང་།
ས་བོན་སོགས་ལས་མྱུ་གུ་སོགས་ཀུན་རྫོབ་ཏུ་སྐྱེ་བ་ཇི་ལྟར་ངེས་ཞེ་ན། འདི་ལ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 191_
བརྗོད་པ། ། གང་ཕྱིར་རྒྱུ་མེད་པ་དང་དབང་ཕྱུག་གི། ། རྒྱུ་ལ་སོགས་དང་
བདག་གཞན་གཉིས་ཀ་ལས། ། དངོས་རྣམས་སྐྱེ་བར་འགྱུར་བ་མ་ཡིན་པ། །
དེ་ཕྱིར་བརྟེན་ནས་རབ་ཏུ་སྐྱེ་བར་འགྱུར། ། གང་གི་ཕྱིར་ཇི་སྐད་བཤད་པའི་
ཚུལ་གྱིས་རྒྱུ་མེད་པ་དང་། དབང་ཕྱུག་དང་། རྡུལ་དང་། རང་བཞིན་དང་།
སྐྱེས་བུ་དང༌། སྲེད་མེད་ཀྱི་བུ་ལ་སོགས་པ་དང་། བདག་དང་གཞན་དང་
གཉིས་ཀ་ལས་ཕྱི་དང་ནང་གི་དངོས་པོ་རྣམས་བདེན་པ་གཉིས་ཀར་དུ་སྐྱེ་བ་མ་
ཡིན་པ་དེའི་ཕྱིར། འཇིག་རྟེན་གྱི་ཐ་སྙད་མི་བཅད་པའི་དོན་དུ་ས་བོན་ལ་
སོགས་པ་སྣང་ཚོད་ཀྱི་རྒྱུ་རྐྱེན་འདི་ལ་བརྟེན་ནས་མྱུ་གུ་ལ་སོགས་པའི་འབྲས་བུ་
འདི་དག་རབ་ཏུ་སྐྱེ་བར་འགྱུར་ཞེས་པ་འདི་ཙམ་ཞིག་ལ་བརྟེན་པར་བྱའོ། །
དེའི་ཕྱིར་མདོ་ལས་ཀྱང་། དེ་ལ་ཆོས་ཀྱི་བརྡ་ནི་འདི་ཡིན་ཏེ། འདི་ཡོད་པས་
འདི་འབྱུང་། འདི་སྐྱེས་པས་འདི་སྐྱེ་སྟེ། གང་འདི་མ་རིག་པའི་རྐྱེན་གྱིས་འདུ་
བྱེད་རྣམས་ཞེས་བྱ་བ་ལ་སོགས་པ་དང༌། འདི་ཡོད་པས་ན་འདི་འབྱུང་
དཔེར། ། རིང་པོ་ཡོད་ན་ཐུང་ངུ་བཞིན། ། འདི་སྐྱེས་པས་ན་འདི་སྐྱེ་
དཔེར། ། མར་མེ་བྱུང་བས་འོད་བཞིན་ནོ། ། ཞེས་གསུངས་ཤིང་། བསྟན་
བཅོས་ལས་ཀྱང་། བྱེད་པོ་ལས་ལ་བསྟན་བྱས་ཤིང་། ། ལས་ཀྱང་བྱེད་པོ་དེ་
ཉིད་ལ། ། བརྟེན་ནས་འབྱུང་བ་མ་གཏོགས་པར། ། འགྲུབ་པའི་རྒྱུ་ནི་མ་
མཐོང་ངོ། ། དེ་བཞིན་ཉེར་ལེན་ཤེས་པར་བྱ། ། ལས་དང་བྱེད་པོ་བསལ་
ཕྱིར་རོ། ། བྱེད་པ་པོ་དང་ལས་དག་གིས། ། དངོས་པོ་ལྷག་མ་ཤེས་པར་
བྱ། ། ཞེས་རྐྱེན་འདི་པ་ཙམ་གྱི་རྟེན་ཅིང་འབྲེལ་བར་འབྱུང་བ་གསུངས་སོ། །
དེ་ལ་རྐྱེན་འདི་པ་ཙམ་ཞེས་བྱ་བ་ནི་ཆོས་གང་འབྲས་བུ་གང་གི་རྒྱུར་འཇིག་རྟེན་
ན་གྲགས་པ་དེ་ཉིད་དེའི་རྒྱུ་ཡིན་གྱི། མི་སྣང་བའི་དབང་ཕྱུག་དང་། རང་
བཞིན་དང་། རྡུལ་དང་། སྐྱེས་བུ་དང་། ཀུན་གཞི་ལ་སོགས་པ་གཞན་གྱིས་



192
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཀུན་བཏགས་པའི་རྒྱུ་རྣམས་དང་བྲལ་བར་སྟོན་པ་ཡིན་ནོ། ། དེའི་ཕྱིར་དབུ་མ་
པ་དག་ནི། རྐྱེན་འདི་པ་ཙམ་གྱི་རྟེན་ཅིང་འབྲེལ་བར་འབྱུང་བ་ཁས་ལེན་པར་
བྱེད་ཀྱི། མཐའ་བཞིའི་སྐྱེ་བ་ཐ་སྙད་དུའང་ཁས་ལེན་པར་མི་བྱེད་དེ། མཐའ་
བཞིའི་སྐྱེ་བ་ནི་རྟེན་འབྲེལ་དུ་མི་རུང་བའི་ཕྱིར་དང་། རྟེན་ཅིང་འབྲེལ་བར་
འབྱུང་བ་ལས་ཉམས་པའང་དབུ་མ་པ་མ་ཡིན་པའི་ཕྱིར་རོ། ། ཅིའི་ཕྱིར་མཐའ་
བཞིའི་སྐྱེ་བ་ལ་རྟེན་འབྲེལ་མི་རུང་ཞེ་ན། རྒྱུ་མེད་པ་ནི་གང་ལའང་ལྟོས་པ་མེད་
པ་ཡིན་ལ། རྟེན་འབྲེལ་ནི་ལྟོས་པའི་དོན་ཅན་ཡིན་པའི་ཕྱིར་རྟེན་འབྲེལ་དུ་མི་
རུང་ངོ་། ། རྒྱུ་དང་འབྲས་བུ་གཞན་ཡིན་ན་དུས་མཉམ་པའི་ཀ་བ་དང་། བུམ་
པབཞིན་དུ་ཕན་ཚུན་ལྟོས་པ་མེད་པའི་ཕྱིར་དང་། གཅིག་ཡིན་ནའང་དེ་ལ་
ལྟོས་པ་མེད་པའི་ཕྱིར་དང་། གཉིས་ཀ་ཡིན་ནའང་ཉེས་པ་གཉིས་ཀར་དུ་
འགྱུར་བའི་ཕྱིར་བདག་དང་། གཞན་དང་། གཉིས་ཀ་ལས་སྐྱེ་བ་དག་ལའང་
རྟེན་འབྲེལ་རིགས་པ་མ་ཡིན་ནོ། ། དེ་བས་ན་གང་ལ་བརྟེན་ནས་གང་བྱུང་བ་
དེ་ནི་དེ་ཉིད་དང་གཞན་དུ་འཐད་པ་མ་ཡིན་པའི་ཕྱིར། བསྟན་བཅོས་ལས་
ཀྱང་། གང་ལ་རྟེན་ནས་གང་འབྱུང་བ། ། དེ་ནི་རེ་ཞིག་དེ་ཉིད་མིན། ། དེ་
ལས་གཞན་པའང་མ་ཡིན་ཏེ། ། དེ་ཕྱིར་ཆད་མིན་རྟག་པ་མིན། ། ཞེས་གང་
གསུངས་པ་ཡིན་ནོ། །
གཉིས་པ་རྟེན་འབྲེལ་གྱི་ཕན་ཡོན་ནི། དེ་ལྟར་རྐྱེན་འདི་པ་ཙམ་གྱི་རྟེན་
ཅིང་འབྲེལ་བར་འབྱུང་བ་བཤད་པ་ན། རྒྱུ་མེད་པ་ལས་སྐྱེ་བ་ལ་སོགས་པའི་
རྟོག་པ་འདི་ལྡོག་པ་འབའ་ཞིག་ཏུ་མ་ཟད་ཀྱི། གང་ཕྱིར་དངོས་པོ་བརྟེན་ནས་
རབ་འབྱུང་བས། ། རྟོག་པ་འདི་དག་བརྟག་པར་མི་ནུས་པས། ། དེ་ཕྱིར་རྟེན་
འབྱུང་རིགས་པ་འདི་ཡིས་ནི། ། ལྟ་ངན་དྲ་བ་ཐམས་ཅད་གཅོད་པར་བྱེད། །
གང་གི་ཕྱིར་དངོས་པོ་རྣམས་འདི་ལ་བརྟེན་ནས་འདི་རབ་ཏུ་འབྱུང་ངོ་ཞེས་བྱ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 193
བའི་རིགས་པ་འདི་ཙམ་ཞིག་གིས་བདག་གི་དངོས་པོ་ཡོད་པ་ཐོབ་ཀྱི་གཞན་དུ་
མཡིན་པ་ན། རྟག་པ་དང་ཆད་པ་དང་། དངོས་པོ་དང་དངོས་པོ་མེད་པ་
དང་། གཉིས་ཀ་ལ་སོགས་པའི་རྟོག་པ་འདི་དག་བརྟགས་པར་མི་ནུས་པ་དེའི་
ཕྱིར། རྟེན་ཅིང་འབྲེལ་བར་འབྱུང་བ་རྐྱེན་འདི་པ་ཙམ་གྱི་རིགས་པ་འདི་ཡིས་
ནི། མཐར་འཛིན་པའི་ལྟ་བ་ངན་པའི་དྲ་བ་ ཐམས་ཅད་གཅོད་པར་བྱེད་
དོ། ། དེའང་འདི་ལྟར། འདི་ལ་བརྟེན་ནས་འདི་འབྱུང་ཞེས་རྐྱེན་འདི་པ་
ཙམ་གྱི་རྟེན་ཅིང་འབྲེལ་བར་འབྱུང་བ་ཁས་ལེན་པས་ནི་དངོས་པོ་འགའ་ལའང་
རང་བཞིན་ཅུང་ཟད་ཀྱང་ཁས་མ་བླངས་ཏེ། རང་བཞིན་ཡོད་ན་གཞན་ལ་མི་
ལྟོས་པའི་ཕྱིར་རྟེན་འབྲེལ་དུ་མི་རུང་བའི་ཕྱིར་རོ། ། དེའི་ཕྱིར་མདོ་སྡེ་དག་
ལསཀྱང་། ། གང་ཞིག་རྐྱེན་ལས་སྐྱེས་པ་དེ་མ་སྐྱེས། ། དེ་ལ་སྐྱེ་བའི་རང་
བཞིན་ཡོད་མ་ཡིན། ། རྐྱེན་ལ་རག་ལས་གང་དེ་སྟོང་པར་བཤད། ། གང་ཞིག་
སྟོང་ཉིད་ཤེས་དེ་བག་ཡོད་ཡིན། ། ཞེས་གསུངས་ཤིང་། བསྟན་བཅོས་ལས་
ཀྱང་། དེ་དང་དེ་བརྟེན་གང་འབྱུང་བ། །རང་གི་ངོ་བོར་དེ་མ་སྐྱེས། ། རང་
གི་ངོ་བོར་གང་མ་སྐྱེས། ། དེ་ནི་སྐྱེས་ཞེས་ཇི་སྐད་བྱ། ། ཞེས་དང་། རྟེན་
ཅིང་འབྲེལ་བར་འབྱུང་བ་གང་། ། དེ་ནི་སྟོང་པ་ཉིད་དུ་བཤད། ། དེ་ནི་རྒྱུར་
བྱས་གདགས་པ་སྟེ། ། དེ་ཉིད་དབུ་མའི་ལམ་ཡིན་ནོ། ། ཞེས་གསུངས་
སོ། ། དེ་བས་ན་གང་གི་ཚེ་རང་བཞིན་ཅུང་ཟད་ཀྱང་ཁས་མ་བླངས་པ་དེའི་ཚེ་
མཐའ་གང་དུའང་བརྟག་པར་ནུས་པ་མ་ཡིན་ཏེ། འདི་ལྟར། རྟོག་རྣམས་
དངོས་པོར་ཡོད་ན་འགྱུར་བ་སྟེ། ། དངོས་པོ་ཇི་ལྟར་མེད་པར་ཡོངས་དཔྱད་
ཟིན། ། དངོས་པོ་མེད་པར་འདི་རྣམས་མི་འབྱུང་དཔེར། ། བུད་ཤིང་མེད་
པར་མེ་ཡོད་མིན་དེ་བཞིན། ། གལ་ཏེ་དངོས་པོ་རྣམས་ལ་རང་བཞིན་འགའ་
ཞིག་ཡོད་ན་དེའི་སྐྱེ་བ་ངོ་བོ་ཉིད་ལས་འབྱུང་བའམ། བདག་དང་གཞན་དང་



194
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཉིས་ཀ་དང་། དབང་ཕྱུག་སོགས་ལས་འགྱུར་ཞིང་། སྐྱེས་ཟིན་གནས་པས་
རྟག་པ་དང་། འཇིག་པས་ཆད་པ་ལ་སོགས་པའི་རྟོག་པར་འགྱུར་བ་ཞིག་ན།
དངོས་པོ་རྣམས་ལ་རང་བཞིན་ཇི་ལྟར་མེད་པ་དེ་ལྟར་ནི་སྔར་རིགས་པས་ཡོངས་
སུ་དཔྱད་ཟིན་པ་དེའི་ཕྱིར་དངོས་པོ་མེད་པར་མཐར་འཛིན་པའི་རྣམ་པར་རྟོག་
པར་འདི་རྣམས་མི་འབྱུང་སྟེ། དཔེར་ན། བུད་ཤིང་མེད་པར་མེ་ཡོད་པ་མིན་
པ་བཞིན་ནོ། །
བཞི་པ་རིགས་པས་རྣམ་པར་དཔྱད་པའི་དགོས་པ་བསྟན་པ་ནི། སོ་
སོའི་སྐྱེ་བོ་རྣམས་ནི་རྟོག་པས་བཅིངས། ། མི་རྟོག་རྣལ་འབྱོར་པ་ནི་གྲོལ་འགྱུར་
བས། ། རྟོག་རྣམས་ལྡོག་པར་འགྱུར་བ་གང་ཡིན་དེ། ། རྣམ་པར་དཔྱོད་པའི་
འབྲས་བུར་མཁས་རྣམས་གསུངས། ། གང་གི་ཕྱིར་རང་བཞིན་གྱིས་སྟོང་པའི་
ཆོས་ཉིད་དེ་ལྟ་བུ་མི་ཤེས་པའི་སོ་སོ་སྐྱེ་བོ་རྣམས་ནི་སྲིན་བུའི་ཁ་ཆུ་ལྟར་རང་གི་
རྣམ་པར་རྟོག་པས་བཅིངས་ཤིང་། ཆོས་ཉིད་དེ་ལྟ་བུ་ཐུགས་སུ་ཆུད་པས་
མཐའ་གང་དུའང་རྣམ་པར་མི་རྟོག་པའི་རྣལ་འབྱོར་པ་ནི་རྣམ་པར་གྲོལ་བར་
འགྱུར་རོ། ། མཐར་འཛིན་གྱི་རྣམ་པར་རྟོག་པ་མ་ལུས་པ་ལྡོག་པར་གྱུར་པ་
གང་ཡིན་པ་དེ་སློབ་དཔོན་གྱིས་དབུ་མའི་བསྟན་བཅོས་སུ་བཤད་པའི་རྣམ་པར་
དཔྱོད་པའི་འབྲས་བུར་རྣམ་པར་གཞག་གོ། ། བརྒྱ་པ་ལས་ཀྱང་། དངོས་པོ་
རང་བཞིན་གྱིས་ཡོད་ན། ། སྟོང་མཐོང་ཡོན་ཏན་ཅི་ཞིག་ཡོད། ། རྟོག་པ་
མཐོང་བ་འཆིང་བ་སྟེ། ། དེ་ཉིད་འདིར་ནི་འགོག་པ་ཡིན། ། ཅེས་གང་
གསུངས་པ་ཡིན་ནོ། ། དེ་ཉིད་ཀྱི་ཕྱིར། བསྟན་བཅོས་ལས་དཔྱད་རྩོད་ལ་
ཆགས་པའི་ཕྱིར། ། མ་མཛད་རྣམ་གྲོལ་ཕྱིར་ནི་དེ་ཉིད་བསྟན། ། གང་གི་ཕྱིར་
དེ་ལྟ་ཡིན་པ་དེའི་ཕྱིར། སློབ་དཔོན་གྱིས་དབུ་མའི་བསྟན་བཅོས་ལས་རིགས་
པའི་ཚོགས་དུ་མའི་སྒོ་ནས་རྣམ་པར་དཔྱད་པ་ཤིན་ཏུ་རྒྱ་ཆེར་མཛད་པ་གང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 195
ཡིན་པ་དེ་ནི་རྩོད་ལ་ཆགས་ཏེ། གཞན་ཟིལ་གྱིས་མནན་པར་འདོད་པས་མ་
མཛད་དོ་ཞེས་ཤེས་པར་བྱས་ཏེ། རྣམ་པར་དཔྱོད་པའི་སྒོ་ནས་དབུ་མའི་
བསྟན་བཅོས་ལས་དེ་ཁོ་ན་ཉིད་བསྟན་པ་ནི། སེམས་ཅན་གྱི་ཆོས་ཉིད་འདི་ལྟ་
བུ་ཕྱིན་ཅི་མ་ལོག་པར་རྟོགས་ནས་ཐར་པ་ཐོབ་པར་གྱུར་ན་ཅི་མ་རུང་ཞེས་སྐྱེ་བོ་
རྣམས་རྣམ་པར་གྲོལ་བར་བྱ་བའི་ཕྱིར་ཡིན་ནོ། ། གལ་ཏེ་ཁྱེད་ཀྱི་རྒོལ་བ་
གཞན་གྱི་བརྟགས་པ་རྣམས་བཀོད་ཅིང་བསྟན་བཅོས་ལས་བཀག་པ་མ་ཡིན་
ནམ། དེའི་ཕྱིར་བསྟན་བཅོས་ཀྱི་འཇུག་པ་ནི་རྩོད་པའི་ཕྱིར་མ་ཡིན་པས་རྟོག་
པ་ལྡོག་པ་ཙམ་ཞིག་ཁོ་ན་འབྲས་བུར་ཇི་ལྟར་རྣམ་པར་གཞག་ཅེ་ན། རྣམ་པར་
དཔྱད་པ་ནི་རྩོད་པའི་ཕྱིརམ་ཡིན་མོད་ཀྱི། ། འོན་ཀྱང་། གལ་ཏེ་དེ་ཉིད་རྣམ་
པར་བཤད་པ་ན། ། གཞན་གཞུང་འཇིག་པར་འགྱུར་ན་ཉེས་པ་མེད། ། གལ་
ཏེ་རྣམ་པར་དཔྱད་པའི་སྒོ་ནས་དེ་ཁོ་ན་ཉིད་རྣམ་པར་བཤད་པ་ན་རང་བཞིན་
གྱིས་སྟོབས་ཆུང་བས་གཞན་གྱི་གཞུང་ལུགས་རྣམས་བདག་ཉིད་ཐེན་མི་ཚུགས་
ཤིང་། སྣང་བ་ཉེ་བ་ན་མུན་པ་ལྟར་རང་ཉིད་འཇིག་པར་འགྱུར་བ་ན་ཁོ་བོ་
ཅག་ལ་ཉེས་པ་ཅིའང་མེད་དོ། ། དེའི་ཕྱིར་བརྒྱ་པ་ལས། ཆོས་འདི་དེ་བཞིན་
གཤེགས་རྣམས་ཀྱིས། ། རྩོད་པ་མཛད་ཕྱིར་གསུངས་མ་ཡིན། ། འོན་ཀྱང་མེ་
ཡིས་བུད་ཤིང་ལྟར། ། འདི་ཡིས་ཕས་ཀྱི་རྒོལ་བསྲེག ། ཅེས་གང་གསུངས་པ་
ཡིན་ནོ། ། དེ་ལྟ་མ་ཡིན་ཏེ། རྩོད་པའི་ཕྱིར་ཆོས་འདི་ཉེ་བར་བསྟན་པར་གྱུར་
ན། དེའི་ཚེ་ཐེ་ཚོམ་མེད་པར་གཞན་གྱི་ཕྱོགས་སྐྱོན་དང་ལྡན་པ་ལ་སྡང་ཞིང་།
རིགས་པ་དང་ལྡན་པའི་རང་གི་ཕྱོགས་ལ་རྗེས་སུ་ཆགས་པར་འགྱུར་བས་རྟོག་པ་
ལྡོག་པར་མི་འགྱུར་ཏེ། འདི་ལྟར། རང་གི་ལྟ་ལ་ཆགས་དང་དེ་བཞིན་དུ། །
གཞན་གྱི་ལྟ་ལ་འཁྲུག་གང་རྟོག་པ་ཉིད། ། དེའི་ཕྱིར་རྟོག་པ་མ་ལོག་པས་
བཅིངས་པ་ཉིད་དུ་འགྱུར་གྱི། ཐར་པ་ནི་མ་ཡིན་ནོ། ། དེ་ཕྱིར་འདོད་ཆགས་



196
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཁོང་ཁྲོ་རྣམ་བསལ་ཏེ། རྣམ་པར་དཔྱད་ན་མྱུར་དུ་གྲོལ་བར་འགྱུར། ། གང་
གི་ཕྱིར་ཆོས་འདི་རྩོད་པའི་ཕྱིར་མ་བསྟན་པ་དེའི་ཕྱིར། རང་གི་ཕྱོགས་ལ་
འདོད་ཆགས་དང་། གཞན་གྱི་ཕྱོགས་ལ་ཁོང་ཁྲོ་བ་རྣམ་པར་བསལ་ཏེ། དེ་ཁོ་
ན་ཉིད་རྟོགས་པར་འདོད་པས་གནས་ལུགས་ལ་རྣམ་པར་དཔྱོད་ན་མྱུར་དུ་གྲོལ་
བར་འགྱུར་རོ། ། ཇི་སྐད་དུ། རིགས་པ་དྲུག་ཅུ་པ་ལས། རྩོད་མེད་ཆེ་བའི་
བདག་ཉིད་ཅན། ། དེ་རྣམས་ལ་ནི་ཕྱོགས་ཉིད་མེད། ། གང་རྣམས་ལ་ནི་
ཕྱོགས་མེད་པ། ། དེ་ལ་གཞན་ཕྱོགས་ག་ལ་ཡོད། ཅེས་བྱ་བ་དང་། དེ་
བཞིན་དུ། རང་གི་ཕྱོགས་ལ་ཆགས་ཡོད་ཅིང་། ། གཞན་གྱི་ཕྱོགས་ལ་མི་
དགའ་ན། ། མྱ་ངན་འདས་པ་མི་འགྲོ་སྟེ། ། གཉིས་སྤྱོད་ཞི་བར་ཡོང་མི་
འགྱུར། ། ཞེས་གསུངས་ཤིང་། མདོ་སྡེ་ལས་ཀྱང་། གང་ཞིག་ཆོས་འདི་ཐོས་
ནས་ཆགས་བྱེད་ཅིང་། ། ཆོས་མ་ཡིན་པ་ཐོས་ན་ཁོང་ཁྲོ་བྱེད། ། ང་རྒྱལ་
རྒྱགས་པས་བཅོམ་པ་ལོག་པས་ཏེ། ། ང་རྒྱལ་དབང་གིས་སྡུག་བསྔལ་རྗེས་སུ་
མྱོང་། ། ཞེས་གསུངས་སོ། །
དེ་ལྟར་ལུང་དང་རིགས་པའི་སྒོ་ནས་ཆོས་ཀྱི་བདག་མེད་པ་བསྟན་ནས།
དེའི་འོག་ཏུ་གང་ཟག་གི་བདག་མེད་པར་བསྟན་པར་བྱ་སྟེ། འདི་ལའང་
བདག་དགག་དགོས་པའི་རྒྱུ་མཚན། དེ་དགག་པ་དངོས་སོ། ། དང་པོ་ནི།
ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། ། ལྟ་ལས་བྱུང་བར་བློ་ཡིས་
མཐོང་གྱུར་ཅིང་། ། བདག་ནི་འདི་ཡི་ཡུལ་དུ་རྟོགས་བྱས་ནས། ། རྣལ་འབྱོར་
པ་ཡིས་བདག་འདི་འགོག་པར་བྱེད། ། འདོད་ཆགས་ལ་སོགས་པའི་ཉོན་
མོངས་པ་རྣམས་དང་། སྐྱེ་བ་དང་རྒ་བ་དང་ན་བ་ལ་སོགས་པའི་སྐྱོན་རྣམས་མ་
ལུས་པ་ནི། ང་དང་ང་ཡིར་འཛིན་པའི་མཚན་ཉིད་ཅན་གྱི་འཇིག་ཚོགས་ལ་ལྟ་
བ་ལས་བྱུང་བ་ཡིན་ཏེ། མདོ་ལས། ཉོན་མོངས་པ་ཐམས་ཅད་ནི། འཇིག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 197 །
ཚོགས་ལ་ལྟ་བའི་རྩ་བ་ཅན་འཇིག་ཚོགས་ལ་ལྟ་བའི་ཀུན་འབྱུང་བ་ཅན་དག་
གོ། ། ཞེས་གསུངས་ཤིང་། འཇིག་ཚོགས་ལ་ལྟ་བ་མ་སྤངས་པ་རྣམས་ལ་འདུ་
བྱེད་མངོན་པར་འགྲུབ་པའི་ ཕྱིར་དང་། སྐྱེ་བ་ལ་སོགས་པའི་སྡུག་བསྔལ་
འབྱུང་བའི་ཕྱིར་རོ། ། བདག་ནི་འཇིག་ལྟ་འདིའི་ཡུལ་ཡིན་ཏེ། ངར་འཛིན་
པནི་བདག་གི་ཡུལ་ཅན་ཡིན་པའི་ཕྱིར་རོ། ། དེའི་ཕྱིར་ཉོན་མོངས་པ་དང་
སྐྱོན་མ་ལུས་པ་སྤང་བར་འདོད་པས་ནི། དེ་དག་གི་རྩ་བ་འཇིག་ཚོགས་ལ་ལྟ་བ་
སྤང་བར་བྱ་བ་ཡིན་ལ། དེའང་བདག་མེད་པ་ཁོང་དུ་ཆུད་པས་སྤོང་བར་
འགྱུར་བས། ཐར་པ་འདོད་པའི་རྣལ་འབྱོར་པས་བདག་ཁོ་ན་འགོག་པར་བྱེད་
དོ། ། གཉིས་པ་དེ་དགག་པ་ལ། བདག་རྫས་ཡོད་དགག་པ་དང་། གང་ཟག་
རྟེན་འབྲེལ་དུ་བསྟན་པ་གཉིས་སོ། ། དང་པོ་ལའང་། ཕུང་པོ་ལས་དོན་
གཞན་པ་དགག་པ་དང་། ཕུང་པོ་དང་གཅིག་པ་དགག་པ་དང་། དེ་ཉིད་དང་
གཞན་དུ་བརྗོད་དུ་མེད་པའི་བདག་དགག་པའོ། ། དང་པོ་ལ་ཕྱོགས་སྔ་མ་
་བརྗོད་པ་ནི། འཇིག་ཚོགས་ལ་ལྟ་བའི་དམིགས་པ་བདག་དེའི་རང་བཞིན་ཅི་
འདྲ་ཞེ་ན། དེ་ལ་རེ་ཞིག ཟ་པོ་རྟག་དངོས་བྱེད་པོ་མིན་པའི་བདག ། ཡོན་
ཏན་བྱ་མེད་མུ་སྟེགས་རྣམས་ཀྱིས་བརྟགས། ། དེ་དབྱེ་ཅུང་ཟད་ཅུང་ཟད་ལ་
བརྟེན་ནས། ། མུ་སྟེགས་ཅན་རྣམས་ལུགས་ནི་ཐ་དད་འགྱུར། ། དེ་ལ་གྲངས་
ཅན་པ་དག་ནི། རྩ་བའི་རང་བཞིན་རྣམ་པར་འགྱུར་མིན་ལ། ། ཆེན་པོ་
སོགས་བདུན་རང་བཞིན་རྣམ་འགྱུར་ཞིང་། ། བཅུ་དྲུག་པོ་ནི་རྣམ་པར་འགྱུར་
བ་སྟེ། སྐྱེས་བུ་རང་བཞིན་མ་ཡིན་རྣམ་འགྱུར་མིན། ། ཞེས་སྨྲ་བར་བྱེད་
དོ། ། དེ་ལ་རྩ་བའི་རང་བཞིན་ནི། ། སྐྱེས་བུ་ཡུལ་ལ་ལོངས་སྤྱོད་པར་འདོད་
པའི་དུས་སུ། སྒྲ་ལ་སོགས་པ་སྐྱེས་བུས་ལོངས་སྤྱད་བྱ་རྣམས་འབྱིན་པར་བྱེད་
པའི་ཕྱིར་རང་བཞིན་ཡིན་ལ། རྒྱུ་གང་ལས་ཀྱང་མ་བྱུང་བའི་ཕྱིར་རྣམ་འགྱུར་



198
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མ་ཡིན་ནོ། ། ཆེན་པོ་དང་། ང་རྒྱལ་དང་། དེ་ཙམ་ལྔ་སྟེ་བདུན་པོ་ནི་རང་གི་
རྣམ་འགྱུར་ལ་ལྟོས་ནས་དེ་དག་སྐྱེད་པར་བྱེད་པས་རང་བཞིན་ཡིན་ལ། རང་
བཞིན་ལ་ལྟོས་ནས་རྣམ་འགྱུར་ཡིན་ནོ། ། དབང་པོ་བཅུ་དང་ཡིད་དང་འབྱུང་
བ་ལྔ་སྟེ་བཅུ་དྲུག་པོ་ནི་རྣམ་པར་འགྱུར་བ་ཁོ་ན་ཡིན་ཏེ། འབྲས་བུ་མི་སྐྱེད་
པའི་ཕྱིར་དང་རྒྱུ་ལས་བྱུང་བའི་ཕྱིར་རོ། ། སྐྱེས་བུ་ནི་འབྲས་བུ་མི་སྐྱེད་པའི་
ཕྱིར་རང་བཞིན་མ་ཡིན་ལ། རྒྱུ་ལས་མ་བྱུང་བའི་ཕྱིར་རྣམ་འགྱུར་ཡང་མ་ཡིན་
ནོ། ། རིམ་པ་འདིས་རྣམ་འགྱུར་གྱི་ཚོགས་ཐམས་ཅད་སྐྱེས་པ་ལ་འདོད་པ་སྐྱེས་
པའི་སྒོ་ནས་སྐྱེས་བུ་ལོངས་སྤྱོད་པར་བྱེད་པའི་ཚེ་ནི་འཁོར་བ་ཞེས་བྱ་ལ། གང་
གི་ཚེ་སྐྱེས་བུ་ཡུལ་རྣམས་ལ་ཆགས་པ་ཆུང་བར་གྱུར་ཏེ། རིམ་གྱིས་བསམ་
གཏན་བསྒོམས་ཤིང་ལྷའི་མིག་ཡང་དག་པར་བླངས་ཏེ། ལྷའི་མིག་གིས་རང་
བཞིན་ལ་ལྟ་བར་བྱེད་པ་ན་རང་བཞིན་སྐྱེངས་པའི་ཚུལ་གྱིས་བདག་ལ་མི་འགྲོ་
ཞིང་། རྣམ་འགྱུར་གྱི་ཚོགས་ཐམས་ཅད་ཀྱང་སྐྱེ་བའི་རིམ་པ་ལས་བཟློག་པའི་
སྒོ་ནས་དེ་ཉིད་དུ་རབ་ཏུ་ཞི་བར་གྱུར་པ་དེའི་ཚེ་སྐྱེས་བུ་ཉག་གཅིག་གནས་ཏེ།
དེའི་ཕྱིར་གྲོལ་བ་ཞེས་བྱའོ། ། ཇི་སྐད་བཤད་པའི་ཚུལ་གྱིས་ཡུལ་རྣམས་ལ་
ལོངས་སྤྱོད་པའི་ཕྱིར་ཟ་བ་པོ་ཞེས་བྱའོ། ། རྣམ་འགྱུར་རྣམས་ཉེ་བར་ཞིར་ཟིན་
ཀྱང་
། དེ་ཉིད་རྟག་ཏུ་ཡན་གར་བར་གནས་པའི་ཕྱིར་རྟག་པ་ཞེས་བྱའོ། །
བདག་ནི་བྱ་བ་ལ་སྙོམ་ལས་ཅན་ཡིན་པའི་ཕྱིར་བྱེད་པོ་མིན་པ་ཞེས་བྱའོ། །
རྡུལ་མུན་པ་སྙིང་སྟོབས་གསུམ་གྱི་རང་བཞིན་མེད་པའི་ཕྱིར་ཡོན་ཏན་མེད་པ་
ཡིན་ནོ། ། ཁྱབ་པའི་ཕྱིར་ན་འགྲོ་འོང་སོགས་ཀྱི་བྱ་བ་མེད་པ་ཉིད་དེ། དེ་དག་
ནི་སྐྱེས་བུའི་ཁྱད་པར་རོ། ། དེ་ལ་རང་བཞིན་ནི་བྱེད་པ་པོ་ཡིན་ལ། རྣམ་
འགྱུར་རྣམས་ལས་ཁ་ཅིག་ནི་བྱེད་པ་པོ་ཡིན་ལ། ཁ་ཅིག་ནི་བྱེད་པ་པོ་མ་ཡིན་
ནོ། ། རྣམ་འགྱུར་གང་ཞིག་བྱེད་པ་པོ་ཡིན་ལ། གང་ཞིག་བྱེད་པ་པོ་མ་ཡིན་ཞེ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 199
ན། དེ་ལ་རྡུལ་དང་མུན་པ་དང་སྙིང་སྟོབས་རྣམས་ནི་ཡོན་ཏན་གསུམ་མོ། །
མུན་པ་ནི་ལྕི་བ་དང་གཡོགས་པའི་བདག་ཉིད་དོ། ། རྡུལ་ནི་གཡོ་བ་དང་
འཇུག་པའི་བདག་ཉིད་ཅན་ནོ། ། སྙིང་སྟོབས་ནི་ཡང་བ་དང༌། རབ་ཏུ་
གསལ་བའི་བདག་ཉིད་ཅན་ནོ། ། བདེ་བ་དང་སྡུག་བསྔལ་དང་གཏི་མུག་
གསུམ་ཡང་འདི་དག་གི་རྣམ་གྲངས་སོ། ། འདི་དག་ཆ་མཉམ་པའི་གནས་
སྐབས་ནི་གཙོ་བོ་སྟེ། འདིར་ཡོན་ཏན་དག་གཙོ་བོར་གྱུར་ཅིང་རྣམ་འགྱུར་
རྣམས་རབ་ཏུ་ཞི་བར་གྱུར་པའི་ཕྱིར་རོ། ། དེ་དག་རྣམ་པར་མི་འགྱུར་བའི་
གནས་སྐབས་ནི་རང་བཞིན་ནོ། ། རང་བཞིན་ལས་ནི་ཆེན་པོ་སྟེ། ཆེན་པོ་
ཞེས་བྱ་བ་ནི་བློའི་རྣམ་གྲངས་སོ། ། ཆེན་པོ་ལས་ནི་ང་རྒྱལ་ལོ། ། དེ་ནི་རྣམ་པ་
གསུམ་སྟེ། རྣམ་འགྱུར་ཅན་དང། སྙིང་སྟོབས་ཅན་དང་། མུན་པ་ཅན་
ནོ། ། དང་པོ་ལས་ནི། དེ་ཙམ་ལྔ་སྟེ། གཟུགས་དང་སྒྲ་དང་དྲི་དང་རོ་དང་
རེག་པ་དག་གོ། ། དེ་ཙམ་དག་ལས་ནི། འབྱུང་བ་ལྔ་སྟེ། ས་དང་ཆུ་དང་མེ་
དང་རླུང་དང་ནམ་མཁའ་ཞེས་བྱ་བ་དག་གོ། ། ང་རྒྱལ་གཉིས་པ་ལས་ནི།
ལས་ཀྱི་དབང་པོ་ལྔ་པོ། ངག་དང་ལག་པ་དང་རྐང་པ་དང་རྐུབ་དང་འདོམས་
དང་། བློའི་དབང་པོ་ལྔ་པོ། མིག་དང་རྣ་བ་དང་སྣ་དང་ལྕེ་དང་པགས་པ་
དང་། གཉིས་ཀའི་བདག་ཉིད་ཅན་གྱི་ཡིད་དེ། དེ་ལྟར་བཅུ་གཅིག་འབྱུང་
ངོ༌། ། མུན་པ་ཅན་གྱི་ང་རྒྱལ་ནི། ང་རྒྱལ་གཉིས་ཀའི་འཇུག་པ་བྱེད་དོ། །
གྲངས་ཅན་དག་གིས་དེ་ལྟར་ཁས་བླངས་པ་དེ་བཞིན་དུ་བདག་དེའི་དབྱེ་བ་མི་
འདྲ་བ་ཅུང་ཟད་ཅུང་ཟད་ལ་བརྟེན་ནས་མུ་སྟེགས་ཅན་རྣམས་ཀྱི་བདག་གི་
འདོད་ལུགས་ཐ་དད་པར་གྱུར་ཏེ། འདི་ལྟར། བྱེ་བྲག་པ་རྣམས་ནི། བློ་དང་
བདེ་བ་དང་སྡུག་བསྔལ་དང་འདོད་པ་དང་སྡང་བ་དང་འབད་པ་དང་ཆོས་དང་
ཆོས་མ་ཡིན་པ་དང་འདུས་བྱས་པའི་ཤུགས་ཏེ། བདག་གི་ཡོན་ཏན་དགུར་སྨྲ་



200 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བར་བྱེད་དོ། ། དེ་ལ་ཇི་སྲིད་བདག་གི་ཡོན་ཏན་དགུ་པོ་དེ་བདག་ལ་འདུ་ཞིང་
ཡོད་པ་དེ་སྲིད་དུ་དགེ་བ་དང་མི་དགེ་བའི་ལས་སྒྲུབ་པའི་ཕྱིར་འཁོར་བ་ཞེས་བྱ་
ལ། གང་གི་ཚེ་སྐྱེས་བུའི་དབང་སོགས་བདག་གི་བ་རྣམས་སྡུག་བསྔལ་དུ་
རྟོགས་ཏེ། བློ་ལ་སོགས་པ་བདག་གི་ཡོན་ཏན་རྣམས་རྩ་བ་དང་བཅས་པ་
གཅོད་པ་དེའི་ཚེ་བདག་དེ་ཉིད་ཡོན་ཏན་རྣམས་དང་མི་ལྡན་པའི་ཡན་གར་བར་
གནས་པར་འགྱུར་ཏེ། དེའི་ཕྱིར་ཐར་པ་ཞེས་བྱའོ། ། དེ་ལྟར་ཡང་དབུ་མ་
སྙིང་པོར། བློ་སོགས་བདག་གི་ཡོན་ཏན་བཅད། ། དྲུངས་ནས་ཕྱུང་བའི་རྣལ་
འབྱོར་པ། ། ཡིད་ལ་བདག་ཅེས་གནས་པ་ནི། ། བྱེ་བྲག་པ་ཡི་ཐར་པར་
ཤེས། ། ཞེས་གསུངས་པ་ལྟར་རོ། ། བདག་དེ་སྤང་སེམས་མེད་པའི་རང་
བཞིན་ཅན་དང་། རྟག་པ་དང་། ལས་བྱེད་པ་པོ་དང་། རྣམ་སྨིན་ཟ་བ་པོ་
དང་། འཁོར་བའི་གནས་སྐབས་ན་ཡོན་ཏན་དང་བཅས་པ་དང་། ནམ་
མཁའ་ལྟར་ཁྱབ་པའི་ཕྱིར་བྱ་བ་མེད་པར་ཡང་སྨྲའོ། ། ཁ་ཅིག་ནི་བསྐུམ་པ་
དང་སྐྱོང་བའི་བྱ་བ་དང་བཅས་པར་སྨྲའོ། ། རིག་བྱེད་དུ་སྨྲ་བ་དག་ནི་བུམ་པ་
ལ་སོགས་པ་སྣོད་ཐ་དད་པའི་ནང་གི་ནམ་མཁའ་ལྟར་བདག་གཅིག་ཉིད་ལུས་ཐ་
དད་པས་སྣ་ཚོགས་པ་ཉིད་དོ་ཞེས་སྨྲ་བར་བྱེད་དོ། །
གཉིས་པ་དེ་དགག་པ་ལ། བདག་གི་ངོ་བོ་དགག ཁྱད་པར་དགག་
ངར་འཛིན་གྱི་རྟེན་མིན་པར་བསྟན་པ་དང་གསུམ་ལས། དང་པོ་ནི། མོ་
གཤམ་བུ་ལྟར་སྐྱེ་བ་དང་བྲལ་ཕྱིར། ། དེ་ལྟར་གྱུར་པའི་བདག་ནི་ཡོད་མིན་
ཞིང་། ། འདི་ནི་ངར་འཛིན་གྱི་རྟེན་དུ་མི་རིགས་ལ། ། འདི་ནི་ཀུན་རྫོབ་ཏུ་
ཡང་ཡོད་མི་འདོད། ། ཇི་སྐད་བཤད་པའི་རྟག་པ་དང་ཟ་བ་པོ་ལ་སོགས་པ་དེ་
ལྟར་གྱུར་པའི་བདག་ནི་ཡོད་པ་མ་ཡིན་ཏེ། སྐྱེ་བ་དང་བྲལ་བའི་ཕྱིར་མོ་གཤམ་
གྱི་བུ་བཞིན་ནོ། ། དེ་ལྟར་བུའི་བདག་འདི་ནི་འཇིག་རྟེན་པ་དག་གི་ངར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 201_
འཛིན་གྱི་རྟེན་ནམ་ཡུལ་དུའང་མི་རུང་སྟེ། མ་སྐྱེས་པའི་ཕྱིར་རོ། ། འདི་དེ་ཁོ་
ན་ཉིད་དུ་མེད་ཅིང་། ངར་འཛིན་གྱི་ཡུལ་དུ་མི་རུང་བར་མ་ཟད་ཀྱི། ཀུན་
རྫོབ་ཏུའང་ཡོད་པར་མི་འདོད་དེ། དེ་ལྟ་བུ་མ་དམིགས་པའི་ཕྱིར་རོ། །
གཉིས་པ་ཁྱད་པར་དགག་པ་ནི། གང་ཕྱིར་བསྟན་བཅོས་བསྟན་བཅོས་ལས་
དེའི་ཁྱད། ། མུ་སྟེགས་རྣམས་ཀྱིས་གང་བསྟན་དེ་ཀུན་ལ། ། རང་གྲགས་མ་
སྐྱེས་གཏན་ཚིགས་ཀྱིས་གནོད་པ། ། དེ་ཕྱིར་དེ་ཁྱད་ཀུན་ཀྱང་ཡོད་མ་ཡིན། །
གང་གི་ཕྱིར་གྲངས་ཅན་པ་དང་བྱེ་བྲག་པ་ལ་སོགས་པ་རྣམས་ཀྱི་བསྟན་བཅོས་
དེ་དང་དེ་ལས་བདག་དེའི་ཁྱད་པར་རྟག་པ་དང་ཟ་བ་པོ་ལ་སོགས་པ་གང་
བསྟན་པ་དེ་ཀུན་ཡོད་པ་མ་ཡིན་ཏེ། མ་སྐྱེས་པའི་ཕྱིར། མོ་གཤམ་གྱི་བུ་བཞིན་
ཅེས་རང་ལ་གྲགས་པའི་མ་སྐྱེས་པའི་གཏན་ཚིགས་ཀྱིས་གནོད་པ་དེའི་ཕྱིར།
བདག་གི་ཁྱད་པར་ཀུན་ཀྱང་ཡོད་པ་མ་ཡིན་ནོ། ། མདོར་ན་བདག་ནི་རྟག་པ་
དང་། ཟ་བ་པོ་ལ་སོགས་པ་མ་ཡིན་ཏེ། མ་སྐྱེས་པའི་ཕྱིར། མོ་གཤམ་གྱི་བུ་
བཞིན་ཅེས་པའོ། ། དེ་ཕྱིར་ཕུང་པོ་ལས་གཞན་བདག་མེད་དེ། ། ཕུང་པོ་མ་
གཏོགས་དེ་འཛིན་མ་གྲུབ་ཕྱིར། ། གང་གི་ཕྱིར་དེ་ལྟ་ཡིན་པ་དེའི་ཕྱིར་ཕུང་པོ་
ལས་ཐ་དད་པའི་རྟག་པ་སོགས་ཀྱིས་ཁྱད་པར་དུ་བྱས་པའི་བདག་ཡོད་པ་མ་
ཡིན་ཏེ། གལ་ཏེ་ཡོད་ན་གཟུགས་ལས་རྣམ་ཤེས་བཞིན་དུ་ཕུང་པོ་ལས་ཐ་དད་
པར་འཛིན་པར་འགྱུར་ན། ཕུང་པོ་ལས་མ་གཏོགས་པའི་རྟག་པ་སོགས་ཀྱིས་
ཁྱད་པར་དུ་བྱས་པའི་བདག་དེ་འཛིན་པ་མ་གྲུབ་པའི་ཕྱིར་རོ། །
གསུམ་པ་ངར་འཛིན་གྱི་རྟེན་མིན་པར་བསྟན་པ། ཕུང་པོ་ལས་ཐ་དད་
པའི་བདག་ཡོད་པ་མ་ཡིན་པ་འབའ་ཞིག་ཏུ་མ་ཟད་ཀྱི། འཇིག་རྟེན་ངར་
འཛིན་བློ་ཡི་རྟེན་དུ་ཡང་། ། མི་འདོད་དེ་རིག་མིན་པའང་བདག་ལྟའི་
ཕྱིར། ། རྟག་པ་སོགས་ཀྱིས་ཁྱད་པར་དུ་བྱས་པའི་བདག་དེ་ནི་འཇིག་རྟེན་པ་



202
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དག་གི་ངར་འཛིན་གྱི་བློ་ ལྷན་སྐྱེས་ཀྱི་ རྟེན་ནམ་ཡུལ་དུའང་མི་འདོད་དེ།
བདག་རྟག་པ་སོགས་ཀྱིས་ཁྱད་པར་དུ་བྱས་པར་རིག་པ་མིན་པའི་བྱིས་པ་དག་
ཀྱང་མངོན་པར་ཞེན་པའི་ཁྱད་པར་ལས་བདག་དང་བདག་གི་བར་ལྟ་བའི་ཕྱིར་
རོ། ། གལ་ཏེ་རྟག་པ་དང་མ་སྐྱེས་པ་སོགས་ཀྱི་ཁྱད་པར་དུ་བྱས་པར་མི་ཤེས་པ་
དེ་དག་ལའང་སྐྱེ་བ་སྔ་མ་སོགས་ལ་གོམས་པའི་དབང་གིས་དེའི་ཡུལ་ཅན་གྱི་
ངར་འཛིན་པ་ཡོད་པར་འགྱུར་རོ་སྙམ་ན། དེའང་མ་ཡིན་ཏེ། འདི་ལྟར།
གང་དག་དུད་འགྲོར་བསྐལ་མང་བསྐྱལ་གྱུར་པ། ། དེས་ཀྱང་མ་སྐྱེས་རྟག་འདི་
མ་མཐོང་ལ། ། ངར་འཛིན་དེ་དག་ལ་ཡང་འཇུག་མཐོང་སྟེ། ། དེས་ན་ཕུང་
པོ་ལས་གཞན་བདག་འགའང་མེད། ། སེམས་ཅན་གང་དག་དུད་འགྲོ་ལ་
སོགས་པ་ངན་འགྲོར་བསྐལ་པ་མང་པོ་དཔག་ཏུ་མེད་པར་ལུ་གུ་རྒྱུད་དུ་བསྐྱལ་
བར་གྱུར་པས་སྐྱེ་བ་སྔ་མ་སོགས་སུ་བདག་རྟག་པ་སོགས་སྟོན་པའི་བསྟན་བཅོས་
ལ་གོམས་པར་མ་བྱས་པ་དེས་ཀྱང་མ་སྐྱེས་པ་དང་རྟག་པ་སོགས་ཀྱིས་ཁྱད་པར་
དུ་བྱས་པའི་བདག་འདི་མ་མཐོང་དུ་ཟིན་ཀྱང༌། ཕུང་པོ་ལ་ངར་འཛིན་པ་དེ་
དག་ལའང་འཇུག་པ་མཐོང་བའི་ཕྱིར་ཤེས་རབ་ཅན་སུ་ཞིག་བདག་རྣམ་པ་དེ་ལྟ་
བུ་ངར་འཛིན་པའི་རྟེན་དུ་ཞེན་པར་བྱེད། དེ་བས་ན་ཕུང་པོ་ལས་གཞན་པའི་
རྟག་པའི་བདག་འགའ་ཡང་མེད་དོ། །
གཉིས་པ་ཕུང་པོ་དང་གཅིག་པའི་བདག་དགག་པ་ལ་ཕྱོགས་སྔ་མ་བརྗོད་
པ་ནི། ཕུང་པོ་ལས་གཞན་བདག་ནི་མེད་པའི་ཕྱིར། བདག་ལྟའི་དམིགས་པ་
ཕུང་པོ་ཁོ་ནའོ། ། རང་གི་སྡེ་པ་མང་པོས་བཀུར་བ་རྣམས་ན་རེ། ཇི་སྐད་
བཤད་པའི་རིགས་པས་ཕུང་པོ་ལས་དོན་གཞན་པའི་བདག་མེད་པའི་ཕྱིར།
བདག་ལྟའི་དམིགས་པ་ཕུང་པོ་ཁོ་ན་ཡིན་ལ། དེའི་ཕྱིར་བདག་ཅེས་བྱ་བ་ནི་
གཞན་འགའ་ཡང་མེད་ཀྱི་ཕུང་པོ་ཙམ་ཁོ་ན་ཡིན་ནོ་ཞེས་ཟེར་རོ། ། དེ་ལས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 203
ཀྱང་། ཁ་ཅིག་བདག་ལྟའི་རྟེན་དུ་ཕུང་པོ་ནི། ། ལྔ་ཆར་ཡང་འདོད་ཁ་ཅིག་
སེམས་གཅིག་འདོད། ། ཁ་ཅིག་ནི་བདག་ལྟའི་རྟེན་ནམ་དམིགས་ཡུལ་དུ་གྱུར་
པའི་བདག་ནི་གཟུགས་ལ་སོགས་པའི་ཕུང་པོ་ལྔ་ཆར་ཡིན་ཏེ། ཇི་སྐད་དུ།
བཅོམ་ལྡན་འདས་ཀྱིས། དགེ་སློང་དག་དགེ་སྦྱོང་ངམ་བྲམ་ཟེ་གང་སུ་དག་
ཅིག་བདག་གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི་ཉེ་བར་ལེན་པའི་
ཕུང་པོ་ལྔ་པོ་འདི་དག་ཁོ་ན་ལ་ཡང་དག་པར་རྗེས་སུ་ལྟའོ་ཞེས་གསུངས་པའི་
ཕྱིར་རོ་ཞེས་སྨྲའོ། ། ཁ་ཅིག་ནི་སེམས་གཅིག་པུ་ཉིད་བདག་ལྟའི་དམིགས་ཡུལ་
དུ་གྱུར་པའི་བདག་ཏུ་འདོད་དེ། བདག་ཉིད་བདག་གི་མགོན་ཡིན་གྱི། །
གཞན་ནི་སུ་ཞིག་མགོན་དུ་འགྱུར། ། བདག་ཉིད་ལེགས་པར་ཐུལ་བས་ནི། །
མཁས་པས་མཐོ་རིས་ཐོབ་པར་འགྱུར། ། ཞེས་སེམས་ལ་བདག་གི་སྒྲས་
གསུངས་པའི་ཕྱིར་རོ། ། དེ་གང་ལས་ཤེས་ཞེ་ན། ཕུང་པོ་ལས་ཐ་དད་པའི་
འདུལ་རྒྱུའི་བདག་མེད་པའི་ཕྱིར་དང་། མདོ་གཞན་ལས་སེམས་འདུལ་བར་
གསུངས་པའི་ཕྱིར་ཏེ། ཇི་སྐད་དུ། སེམས་འདུལ་བ་ནི་ལེགས་པ་སྟེ། །
སེམས་ཐུལ་བས་ནི་བདེ་བ་འདྲེན། ། ཅེས་གསུངས་སོ་ཞེས་སྨྲའོ། །
འདི་དགག་པ་ལ་གཉིས། དགག་པ་དངོས་དང་། བཀག་པའི་མཇུག་
བསྡུ་བའོ། ། དང་ པོ་ ལའང་། གནོད་བྱེད་ བརྗོད། སྒྲུབ་བྱེད་ དགག
བརྟེན་ནས་བཏགས་པར་བསྟན། བདག་ལྟ་མི་སྤོང་བར་ཐལ་བའོ། ། དང་པོ་
ནི། གལ་ཏེ་ཕུང་པོ་བདག་ན་དེ་ཕྱིར་དེ། ། མང་བས་བདག་དེ་དག་ཀྱང་མང་
པོར་འགྱུར། ། བདག་ནི་རྫས་སུ་འགྱུར་ཞིང་དེར་ལྟ་བ། ། རྫས་ལ་འཇུག་པས་
ཕྱིན་ཅི་ལོག་མི་འགྱུར། ། གལ་ཏེ་ཕུང་པོ་བདག་ཡིན་ན་དེའི་ཕྱིར། ཕུང་པོ་དེ་
ནི་གཟུགས་ལ་སོགས་པའི་བྱེ་བྲག་གིས་རྣམ་པ་མང་བའི་ཕྱིར་བདག་ཀྱང་མང་
པོར་འགྱུར་ལ། གང་གི་ལྟར་ན་སེམས་བདག་ཡིན་པ་དེའི་ལྟར་ནའང་མིག་གི་



204
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྣམཔར་ཤེས་པ་ལ་སོགས་པའི་དབྱེ་བས་སམ། སྐད་ཅིག་རེ་རེ་ལ་རྣམ་པར་
ཤེས་པ་སྐྱེ་བ་དང་འགག་པས་མང་བའི་ཕྱིར་བདག་མང་པོར་འགྱུར་རོ། ། ཇི་
སྐད་དུ། འཇིག་རྟེན་སྐྱེ་བ་ན་གང་ཟག་ཉག་གཅིག་སྐྱེའི་ཞེས་པའི་ལུང་ལས་ན་
བདག་མང་པོར་འདོད་པའང་མ་ཡིན་ནོ། ། གཟུགས་དང་ཚོར་བ་ལ་སོགས་
པའི་རྫས་འདས་པ་ལ་སོགས་པའི་དབྱེ་བས་ཐ་དད་པར་འགྱུར་བ་རྣམས་ལ་ཕུང་
པོརབརྗོད་ཅིང་ཕུང་པོ་ཁོ་ན་བདག་ཏུ་བསྙད་པའི་ཕྱིར་བདག་ནི་རྫས་སུ་གྲུབ་
པར་འགྱུར་ན། དགེ་སློང་དག་ལྔ་པོ་འདི་དག་ནི་མིང་ཙམ་ཐ་སྙད་ཙམ་
བཏགས་པ་ཙམ་སྟེ། གང་འདི་ལྟ་སྟེ། འདས་པའི་དུས་དང་། མ་འོངས་པའི་
དུས་དང་། ནམ་མཁའ་དང་། མྱ་ངན་ལས་འདས་པ་དང་། གང་ཟག་གོ་
ཞེས་བྱ་བ་དང༌། དེ་བཞིན་དུ། ཇི་ལྟར་ཡན་ལག་ཚོགས་རྣམས་ལ། ། བརྟེན་
ནས་ཤིང་རྟར་བརྗོད་པ་ལྟར། ། དེ་བཞིན་ཕུང་པོ་རྣམས་བརྟེན་ནས། ། ཀུན་
རྫོབ་སེམས་ཅན་ཞེས་བྱའོ། ། ཞེས་པ་འདི་ལས་ན་འདོད་པའང་མ་ཡིན་ནོ། །
བདག་རྫས་སུ་ཡོད་ན། བདག་དེར་ལྟ་བའི་མཚན་ཉིད་ཅན་གྱི་འཇིག་ལྟ་
དམིགས་ཡུལ་རྫས་ཡོད་ལ་འཇུག་པའི་ཕྱིར། སྔོ་སེར་ལ་སོགས་པའི་ཤེས་པ་
ལྟར། འཛིན་སྟངས་ཕྱིན་ཅི་མ་ལོག་པར་འགྱུར་ཞིང་། དེའི་ཕྱིར་འཇིག་
ཚོགས་ལ་ལྟ་བ་ཀུན་ཏུ་མི་འབྱུང་བའི་ཚུལ་གྱིས་སྤང་མི་ནུས་པའམ། མིག་ལ་
སོགས་པ་བཞིན་དུ་འདུན་པའི་འདོད་ཆགས་སྤངས་པའི་ཚུལ་གྱིས་སྤོང་བར་
འགྱུར་རོ། ། གཞན་ ཡང་། མྱ་ ངན་ འདས་ ཚེ་ ངེས་ པར་ བདག་ ཆད་
འགྱུར། ། མྱ་ངན་འདས་སྔོན་སྐད་ཅིག་དག་ལ་ནི། ། སྐྱེ་འཇིག་བྱེད་པོ་མེད་
པས་དེ་འབྲས་མེད། ། གཞན་གྱིས་བསགས་པ་གཞན་གྱིས་ཟ་བར་འགྱུར། །
གལ་ཏེ་བདག་ཕུང་པོའི་རང་བཞིན་ཡིན་ན། ཕུང་པོ་ལྷག་མ་མེད་པར་མྱ་ངན་
ལས་འདས་པའི་ཚེ་ཕུང་པོ་ལྔ་ཆར་རྒྱུན་ཆད་པས་བདག་ཆད་པར་འགྱུར་ལ།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 205
དེ་ལྟར་ན་ཆད་པའི་མཐར་འཛིན་པས་མཐའ་ལྟ་བར་ཐལ་བར་འགྱུར་ཏེ།
གང་གི་ཕྱིར་ཁྱོད་ཅག་གིས་ནི། འཇིག་ལྟས་བདག་ཉིད་དུ་གང་བཟུང་བ་དེ་
ཉིད་ལ་རྟག་པ་དང་ཆད་པར་འཛིན་པས་མཐར་འཛིན་པར་རྣམ་པར་བཞག་
པའི་ཕྱིར་རོ། ། མྱ་ངན་ལས་འདས་པར་ཞུགས་པའི་སྔོན་རོལ་གྱི་སྐད་ཅིག་དག་
ཏུ་ཇི་ལྟར་ཕུང་པོ་རྣམས་སྐད་ཅིག་རེ་རེ་ལ་སྐྱེ་ཞིང་འཇིག་པ་དེ་བཞིན་དུ།
བདག་ཀྱང་སྐྱེ་ཞིང་འཇིག་པར་འགྱུར་ཏེ། བདག་ཕུང་པོའི་རང་བཞིན་ཅན་
ཡིན་པའི་ཕྱིར་རོ། ། དེའི་ཕྱིར་མདོ་ལས། དེའི་ཚེ་དེའི་དུས་ན་ང་རྒྱལ་པོ་ང་
ལས་ནུ་ཞེས་བྱ་བར་གྱུར་ཏོ་ཞེས་གསུང་བར་མི་འགྱུར་ཏེ། དེའི་ཚེ་བདག་ཀྱང་
ལུས་ལྟར་ཞིག་པའི་ཕྱིར་དང་། འདིར་ལུས་གཞན་སྐྱེ་བར་ཁས་བླངས་པའི་
ཕྱིར་རོ། ། བསྟན་བཅོས་ལས་ཀྱང་། ཉེ་བར་ལེན་པ་བདག་མ་ཡིན། དེ་
འབྱུང་བ་དང་འཇིག་པ་ཡིན། ། ཉེ་བར་བླང་བ་ཇི་ལྟ་བུར། ། ཉེ་བར་ལེན་པ་
ཡིན་པར་འགྱུར། ། ཞེས་དང། དེ་བཞིན་དུ། གལ་ཏེ་ཕུང་པོ་བདག་ཡིན་ན།
། སྐྱེ་དང་འཇིག་པ་ཅན་དུ་འགྱུར། ། ཞེས་གང་གསུངས་པ་ཡིན་ནོ། ། གལ་ཏེ་
བདག་སྐྱེ་བ་དང་འཇིག་པ་ཡིན་ན་མ་འོངས་པའི་སྐྱེ་བའི་དུས་ན་སྔོན་གྱི་ལས་
བྱེད་པ་པོའི་བདག་ཞིག་ནས་མེད་པའི་ཕྱིར་ལས་ཀྱི་རྟེན་མེད་པས་ལས་མེད་ལ།
དེའི་ཕྱིར་ལས་ཀྱི་འབྲས་བུ་ཡང་མེད་པར་འགྱུར་རོ། ། གལ་ཏེ་སྐད་ཅིག་སྔ་
མས་བྱས་པའི་ལས་ཀྱི་འབྲས་བུ་སྐད་ཅིག་ཕྱི་མ་རྣམས་སུ་ལོངས་སྤྱོད་ན། དེའི་
ཚེ་གཞན་གྱིས་བསགས་པའི་ལས་ཀྱི་རྣམ་པར་སྨིན་པ་གཞན་གྱིས་ལོངས་སྤྱོད་
པའི་ཕྱིར་གཞན་གྱིས་བསགས་པའི་ལས་གཞན་གྱིས་ཟ་བར་འགྱུར་རོ། ། དེའི་
ཕྱིར་བྱས་པ་ཆུད་ཟོས་པ་དང་། མ་བྱས་པ་དང་ཕྲད་པར་འགྱུར་ཏེ། ཇི་སྐད་
དུ། བསྟན་བཅོས་ལས་ཀྱང་། གལ་ཏེ་འདི་ནི་གཞན་འགྱུར་ན། ། དེ་མེད་
པར་ཡང་འབྱུང་བར་འགྱུར། ། དེ་བཞིན་དུ་ནི་གནས་འགྱུར་ཞིང་། ། དེ་མ་



206 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཤི་བར་སྐྱེ་བར་འགྱུར། ། ཆད་དང་ལས་རྣམས་ཆུད་ཟ་དང་། ། གཞན་གྱིས་
བྱས་པའི་ལས་རྣམས་ནི། ། གཞན་གྱི་སོ་སོར་མྱོང་བ་དང་། ། དེ་ལ་སོགས་
པར་ཐལ་བར་འགྱུར། ། ཞེས་གསུངས་སོ། ། དེའི་ཕྱིར་ཕུང་པོ་རྣམས་བདག་
ཡིན་ཞེས་བྱ་བར་མི་རིགས་སོ། ། གལ་ཏེ་སྐད་ཅིག་སྔ་ཕྱི་དག་གཞན་ཡིན་མོད་
ཀྱི། ། དེ་ལྟར་ནའང་རྒྱུད་གཅིག་པ་ཡིན་པའི་ཕྱིར་གཞན་གྱིས་བསགས་པ་
གཞན་གྱིས་ཟ་བར་མི་འགྱུར་རོ་ཞེ་ན། རྒྱུད་གཅིག་ཡིན་པས་སྐྱོན་དེ་མེད་ཅེ་
ན། །རྒྱུད་གཅིག་ཉིད་ལ་ཉེས་པ་བཤད་ཟིན་ཏོ། ། སྐད་ཅིག་སྔ་ ཕྱི་རྒྱུད་
གཅིག་ཡིན་པ་ལ། ། བྱམས་པ་ཉེར་སྦས་ལ་བརྟེན་ཆོས་རྣམས་ནི། ། ཞེས་པ་
དེར་ཉེས་པ་བཤད་ཟིན་པའི་ཕྱིར། མི་རིགས་སོ། ། བསྟན་བཅོས་ལས་ཀྱང་།
གལ་ཏེ་ལྷ་ལས་མི་གཞན་ན། ། དེ་ལྟ་ན་ནི་མི་རྟག་འགྱུར། ། གལ་ཏེ་ལྷ་མི་
གཞན་ཡིན་ན། ། རྒྱུད་ནི་འཐད་པར་མི་འགྱུར་རོ། ། ཞེས་གང་གསུངས་པས།
ཕན་ཚུན་མཚན་ཉིད་ཐ་དད་པ་རྣམས་ལ་རྒྱུད་གཅིག་ཏུ་གཏོགས་པ་མི་རིགས་
པས་ཉེས་ པ་ ལྡོག་པ་མེད་དོ། ། དེ་ ཕྱིར་ ཕུང་པོ་དང་ སེམས་བདག་མི་
རིགས། ། དེའི་ཕྱིར་ཕུང་པོ་རྣམས་བདག་མ་ཡིན་ཞིང་སེམས་ཀྱང་བདག་མ་
ཡིན་ནོ་ཞེས་ཤེས་པར་བྱའོ། ། གཞན་ཡང་། འཇིག་རྟེན་མཐའ་ལྡན་ལ་
སོགས་མེད་ཕྱིར་རོ། ། འདི་ན་ལུང་དུ་མ་བསྟན་པའི་དངོས་པོ་བཅུ་བཞི་པོ་སྡེ་
པ་ཐམས་ཅད་ཀྱིས་འདོད་པ་འདི་ལྟ་སྟེ། འཇིག་རྟེན་མཐའ་དང་ལྡན་མི་ལྡན་
ལ་སོགས་པ་བཞི་དང་། འཇིག་རྟེན་རྟག་མི་རྟག་ལ་སོགས་པ་བཞི་དང༌
། དེ་
བཞིན་གཤེགས་པ་གྲོངས་ཕན་ཆད་ཡོད་མེད་ལ་སོགས་པ་བཞི་དང་། ལུས་
སྲོག་གཅིག་དང་ཐ་དད་ལ་བརྟེན་པ་གཉིས་དང་། བཅུ་བཞི་པོ་འདི་དག་ནི་
མཐའགཅིག་ཏུ་བརྡ་སྤྲད་པར་བྱ་བ་མ་ཡིན་པའི་ཕྱིར་ལུང་དུ་མ་བསྟན་པའི་
དངོས་པོར་བཅོམ་ལྡན་འདས་ཀྱིས་རྣམ་པར་བཞག་གོ། ། དེ་ལ་གལ་ཏེ་འཇིག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _207 །
རྟེན་ནམ་བདག་གི་སྒྲས་ཕུང་པོ་རྣམས་འཛིན་པར་བྱེད་པ་དེའི་ཚེ་ཕུང་པོ་རྣམས་
སྐྱེ་བ་དང་འཇིག་པ་ཉིད་ཀྱིས་འཇིག་རྟེན་མི་རྟག་པ་ཉིད་ཅེས་བྱ་བར་ལུང་སྟོན་
པར་ཡང་འགྱུར་ལ། མྱ་ངན་ལས་འདས་པའི་འོག་རོལ་ཏུ་ཕུང་པོ་རྣམས་མེད་
པས་འཇིག་རྟེན་མཐའ་དང་ལྡན་ནོ་ཞེས་བྱ་བར་ལུང་བསྟན་པར་ཡང་འགྱུར་
རོ། ། དེ་བཞིན་དུ་དེ་བཞིན་གཤེགས་པ་གྲོངས་ཕན་ཆད་ཡོད་པ་མ་ཡིན་ནོ་
ཞེས་བསྟན་པར་ཡང་འགྱུར་རོ། ། དེའི་ཕྱིར། འཇིག་རྟེན་མཐའ་ལྡན་ལ་
སོགས་པ་མེད་པར་འདོད་པའི་ཕྱིར་ཕུང་པོ་རྣམས་དང་སེམས་བདག་ཡིན་ནོ་
ཞེས་བྱ་བ་རིགས་པ་མ་ཡིན་ནོ། ། གཞན་ཡང་གལ་ཏེ་ཕུང་པོ་རྣམས་སམ་
སེམས་བདག་ཡིན་ན། ། ཁྱོད་ཀྱི་རྣལ་འབྱོར་བདག་མེད་མཐོང་བ་ལ། ། དེ་ཚེ་
ངེས་པར་དངོས་རྣམས་མེད་པར་འགྱུར། ། ཁྱོད་ཀྱི་ལྟར་ན་གང་གི་ཚེ་རྣལ་
འབྱོར་པས་བདེན་པ་མཐོང་བའི་དུས་སུ་ཆོས་ཐམས་ཅད་བདག་མེད་དོ་ཞེས་བྱ་
བརམཐོང་བ་དེའི་ཚེ་གཟུགས་ལ་སོགས་པའི་དངོས་པོ་རྣམས་མེད་པར་རྟོགས་
པར་འགྱུར་ཏེ། གཟུགས་སོགས་ཕུང་པོ་རྣམས་ཁོ་ན་བདག་ཡིན་པའི་ཕྱིར་
དང་། བདག་མེད་པར་རྟོགས་པའི་ཕྱིར་རོ། ། དེ་ལྟར་ཡང་འདོད་པ་མ་ཡིན་
པས། དེའི་ཕྱིར་ཕུང་པོ་བདག་མ་ཡིན་ནོ། ། ཅི་སྟེ་ལས་འབྲས་ཀྱི་འབྲེལ་བ་
སྟོན་པའི་དུས་སུ་བདག་གི་སྒྲ་ཕུང་པོ་རྣམས་ཁོ་ན་ལ་འཇུག་ལ། གང་གི་ཚེ་
བདག་མེད་མཐོང་བ་དེའི་ཚེ་གཞན་གྱིས་ཀུན་བརྟགས་པའི་ནང་གི་བྱེད་པ་པོའི་
སྐྱེས་བུ་ཉིད་ལ་འཇུག་སྟེ། དེའི་ཕྱིར་བདག་མེད་མཐོང་བའི་དུས་སུ་ནང་གི་
བྱེད་པ་པོའི་སྐྱེས་བུ་དང་བྲལ་བའི་འདུ་བྱེད་ཙམ་མཐོང་གི། གཟུགས་སོགས་
དངོས་པོ་མེད་པར་མཐོང་བར་མི་འགྱུར་རོ་སྙམ་ན། འདི་ལ་བརྗོད་ པ།
བདག་རྟག་སྤོང་ན་དེ་ཚེ་དེ་ཡི་ཕྱིར། ། ཁྱོད་ཀྱི་སེམས་སམ་ཕུང་པོ་བདག་མི་
འགྱུར། ། གང་གི་ཚེ་ཇི་སྐད་བཤད་པའི་ཉེས་པས་འཇིགས་ནས། བདག་གི་



208 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྒྲས་བདག་རྟག་པ་ཉིད་འཛིན་ཅིང་བདག་མེད་མཐོང་བ་ན་དེ་ལྟ་བུའི་བདག་
སྤོང་བར་འདོད་པ་དེའི་ཚེ་ཁྱོད་ཀྱི་སེམས་སམ་ཕུང་པོ་བདག་ཏུ་འདོད་པར་མི་
འགྱུར་བས་རང་གི་ཕྱོགས་ཉམས་པར་འགྱུར་རོ། ། དེའི་ཕྱིར་གལ་ཏེ་ཆོས་
ཐམས་ཅད་བདག་མེད་པའོ་ཞེས་བྱ་བ་འདིར་བདག་གི་སྒྲ་ཕུང་པོ་ལ་འཇུག་པར་
མི་འདོད་ན་གཞན་དུའང་མི་འདོད་པར་བྱ་དགོས་སོ། ། ཇི་སྟེ་གཞན་དུ་ཕུང་
པོ་རྣམས་ལ་འཇུག་པར་འདོད་ན་འདིར་ཡང་འདོད་པར་བྱ་དགོས་སོ། །
གཞན་ཡང་། ཁྱོད་ཀྱི་རྣལ་འབྱོར་བདག་མེད་མཐོང་བ་ཡིས། ། གཟུགས་
སོགས་དེ་ཉིད་རྟོགས་པར་མི་འགྱུར་ཞིང་། ། གཟུགས་ལ་དམིགས་ནས་འཇུག་
ཕྱིར་འདོད་ཆགས་སོགས། ། སྐྱེ་འགྱུར་དེ་ཡི་ངོ་བོ་རྟོགས་མེད་ཕྱིར། ། གལ་ཏེ་
ཆོས་ཐམས་ཅད་བདག་མེད་པར་རྟོགས་པ་མཐོང་བ་ན་ཕུང་པོ་ལས་དོན་གཞན་
པའི་ནང་གི་བྱེད་པ་པོའི་བདག་མེད་པར་མཐོང་བ་ཙམ་ཡིན་ན། ཁྱེད་ཀྱི་
ལུགས་ཀྱིས་རྣལ་འབྱོར་པ་བདག་མེད་མཐོང་བ་ཡིས་གཟུགས་སོགས་ཕུང་པོའི་
དེ་ཁོ་ན་ཉིད་རྟོགས་པར་མི་འགྱུར་ཏེ། ཕུང་པོ་ལས་གཞན་པའི་བདག་མེད་པ་
རྟོགས་པ་ཙམ་ཡིན་པའི་ཕྱིར་། དེའི་ཕྱིར་བདག་མེད་མཐོང་བའི་རྣལ་འབྱོར་
པ་ལ་འདོད་ཆགས་ལ་སོགས་པའི་ཉོན་མོངས་པ་སྐྱེ་བར་འགྱུར་ཏེ། དེ་དག་
སྤོང་བའི་རྒྱུ་གཟུགས་སོགས་ཀྱི་རང་གི་ངོ་བོ་ཕྱིན་ཅི་མ་ལོག་པར་རྟོགས་པ་མེད་
པའི་ཕྱིར་དང་། ཆགས་སོགས་ནི་གཟུགས་སོགས་ཡུལ་དེ་ལ་དམིགས་ནས་
འཇུག་པའི་ཕྱིར་རོ། །
གཉིས་པ་སྒྲུབ་བྱེད་དགག་པ་ནི། ཇི་ལྟར་ཁོ་བོ་ཅག་ལུང་ཚད་མར་བྱེད་
པ་ལ་རྟོག་གེའི་ཚད་མས་གནོད་པ་མ་ཡིན་ལ། ལུང་ལས་ཀྱང་ཕུང་པོ་རྣམས་ཁོ་
ན་བདག་ཏུ་སྟོན་པར་བྱེད་དེ། འདི་ལྟར། གང་ཕྱིར་སྟོན་པས་ཕུང་པོ་བདག་
གོ་ཞེས། ། གསུངས་པ་དེ་ཕྱིར་ཕུང་པོ་བདག་འདོད་ན། ། གང་གི་ཕྱིར་སྟོན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
209
པས་དགེ་སློང་དག་དགེ་སྦྱོང་ངམ་བྲམ་ཟེ་གང་སུ་དག་ཅིག་བདག་གོ་སྙམ་དུ་
ཡང་དག་པར་རྗེས་སུ་ལྟ་བ་དེ་དག་ནི་ཉེ་བར་ལེན་པའི་ཕུང་པོ་འདི་དག་ཁོ་ན་ལ་
ཡང་དག་པར་རྗེས་སུ་ལྟའོ་ཞེས་ཕུང་པོ་རྣམས་ཁོ་ན་བདག་གོ་ཞེས་གསུངས་པས་
དེའི་ཕྱིར་ཕུང་པོ་བདག་ཏུ་འདོད་དོ་ཞེ་ན། དེ་ནི་ཕུང་ལས་གཞན་དག་འགོག་
པ་སྟེ། ། གཟུགས་བདག་མིན་སོགས་མདོ་གཞན་གསུངས་ཕྱིར་རོ། ། མདོ་
འདིས་ནི་ཕུང་པོ་བདག་ཏུ་གསལ་བར་བྱེད་པ་མ་ཡིན་ཏེ། འོ་ན་ཅི་ཞེ་ན། དེ་
ནི་ཕུང་པོ་ལས་ཐ་དད་པའི་གཞན་གྱིས་ཀུན་བརྟགས་པའི་བདག་དགག་པའི་
ཕྱིར་དང་། ཀུན་རྫོབ་ཀྱི་བདེན་པ་ཕྱིན་ཅི་མ་ལོག་པ་གསལ་བར་བྱ་བའི་ཕྱིར་
རོ། ། ཡང་འདི་ཕུང་པོ་ལས་གཞན་པའི་བདག་འགོག་པར་གང་ལས་ཤེས་ཞེ་ན།
མདོ་གཞན་ལས་གཟུགས་ལ་སོགས་པ་རྣམས་ཀྱང་བདག་ཡིན་པ་བཀག་པའི་
ཕྱིར་རོ། ། ཇི་ལྟར་ཞེ་ན། གང་ཕྱིར་གཟུགས་ཚོར་བདག་མིན་འདུ་ཤེས་
ཀྱང་། ། མ་ཡིན་འདུ་བྱེད་རྣམས་མིན་རྣམ་ཤེས་ཀྱང་། ། མིན་པར་མདོ་
གཞན་ལས་གསུངས་དེ་ཡི་ཕྱིར། ། མདོར་བསྟན་ཕུང་པོ་བདག་ཅེས་བཞེད་མ་
ཡིན། ། གང་གི་ཕྱིར་གཟུགས་བདག་མིན་ཞེས་པ་ནས་རྣམ་པར་ཤེས་པའང་
བདག་མིན་ཞེས་པའི་བར་དུ་མདོ་གཞན་ལས་གསུངས་པ་དེའི་ཕྱིར་མདོ་ལས་
བསྟན་པའི་དོན་ཕུང་པོ་བདག་ཅེས་བཞེད་པ་མ་ཡིན་ནོ། ། གལ་ཏེ་སྔར་གྱི་
མདོ་ལས་ཕུང་པོ་རྣམས་བདག་ཡིན་པར་བསྟན་ན། མདོ་གཞན་ལས་གཟུགས་
སོགས་བདག་ཡིན་པ་འགོག་པར་མི་རིགས་ཏེ། མདོ་སྔ་མ་དང་འགལ་བའི་
ཕྱིར་རོ། ། དེ་བས་ན་མདོ་སྔ་མས་ནི་གཞན་གྱིས་ཀུན་བརྟགས་པའི་ཕུང་པོ་
ལས་ཐ་དད་པའི་བདག་བཀག་པ་ཁོ་ན་ཡིན་ལ། གང་ལས་གཟུགས་ལ་སོགས་
པ་བདག་ཡིན་པ་བཀག་པ་དེ་ལས་ནི་བརྟེན་ནས་བཏགས་པའི་བདག་འཇིག་
ཚོགས་ལ་ལྟ་བའི་ཡུལ་ཕུང་པོའི་ཉེར་ལེན་ཅན་བཀག་པ་ཡིན་ཏེ། དེ་ཁོ་ན་ཉིད་



210 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སེམས་པ་སྐབས་སུ་བབ་པའི་ཕྱིར་རོ། ། གཞན་ཡང་དགེ་སློང་དག་ཅེས་པའི་
མདོ་སྔ་མ་དེ་སྒྲུབ་པའི་ཚུལ་དུ་ངེས་ཀྱང་། ཕུང་པོ་རྣམས་བདག་ཡིན་པར་སྟོན་
པར་ནུས་པ་མ་ཡིན་ཏེ། འདི་ལྟར། ཕུང་པོ་བདག་ཅེས་བརྗོད་ཚེ་ཕུང་རྣམས་
ཀྱི། ། ཚོགས་པ་ཡིན་གྱི་ཕུང་པོའི་ངོ་བོ་མིན། ། དཔེར་ན་ཤིང་རྣམས་ནི་
ནགས་ཚལ་ལོ་ཞེས་བརྗོད་པ་ན། ཤིང་གི་ཚོགས་པ་ནགས་ཚལ་ཡིན་གྱི། ཤིང་
རེརེ་ནགས་ཚལ་དུ་མི་འགྱུར་བ་དེ་བཞིན་དུ། ཕུང་པོ་རྣམས་བདག་གོ་ཞེས་
བརྗོད་པའི་ཚེའང་ཕུང་པོའི་ཚོགས་པ་ཉིད་བདག་ཏུ་བརྗོད་པ་ཡིན་གྱི། ཕུང་
པོ་རྣམས་ཀྱི་ངོ་བོ་མ་ཡིན་ལ། ཚོགས་པ་བདག་ཏུ་བརྗོད་ནའང་བདག་ཏུ་
རིགས་པ་མ་ཡིན་ཏེ། འདི་ལྟར། མགོན་མིན་འདུལ་མིན་དཔང་པོ་ཉིད་ཀྱང་
མིན། ། དེ་མེད་ཕྱིར་དེ་ཚོགས་པ་མ་ཡིན་ནོ། ། བཅོམ་ལྡན་འདས་ཀྱིས། ཇི་
སྐད་དུ། བདག་ཉིད་བདག་གི་མགོན་ཡིན་ཏེ། ། བདག་ཉིད་བདག་གི་དགྲ་
ཡང་ཡིན། ། ལེགས་དང་ངན་པར་བྱས་པ་ལ། ། བདག་ཉིད་བདག་གི་དཔང་
པོ་ཡིན། ། ཞེས་བདག་ནི་མགོན་ཉིད་དང་དཔང་པོ་ཉིད་དུ་གསུངས་ལ།
བདག་ཉིད་ལེགས་པར་དུལ་བས་ནི། ། མཁས་པས་མཐོ་རིས་ཐོབ་པར་
འགྱུར། ། ཞེས་པས་འདུལ་བར་ཡང་གསུངས་ན། ཚོགས་པ་ཙམ་ནི་རྫས་སུ་
མེད་པའི་ཕྱིར། མགོན་ཉིད་དང་། འདུལ་བའམ་དཔང་པོ་ཉིད་ཀྱང་མ་ཡིན་
པས། དེའི་ཕྱིར་ཚོགས་པ་བདག་མ་ཡིན་ནོ། ། གཞན་ཡང་། དེ་ཚེ་དེ་ཡི་
ཡན་ལག་ཚོགས་གནས་རྣམས། ། ཤིང་རྟ་ཉིད་འགྱུར་ཤིང་རྟ་དང་བདག་
མཚུངས། ། ཇི་སྐད་དུ་མདོ་ལས། བདག་ཅེས་བྱ་བ་བདུད་ཀྱི་སེམས། །
ཁྱོད་ནི་ལྟ་བར་གྱུར་པ་ཡིན། ། འདུ་བྱེད་ཕུང་པོ་འདི་སྟོང་སྟེ། ། འདི་ལ་
སེམས་ཅན་ཡོད་མ་ཡིན། ། ཇི་ལྟར་ཡན་ལག་ཚོགས་རྣམས་ལ། ། བརྟེན་ནས་
ཤིང་རྟར་བརྗོད་པ་ལྟར། ། དེ་བཞིན་ཕུང་པོ་རྣམས་བརྟེན་ནས། ། ཀུན་རྫོབ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _211
སེམས་ཅན་ཞེས་བྱའོ། ། ཞེས་གསུངས་པས། ཤིང་རྟ་དང་བདག་མཚུངས་
ལ། ། དེའི་ཕྱིར་གང་གི་ཚེ་ཕུང་པོ་ཚོགས་ཙམ་བདག་ཡིན་པ་དེའི་ཚེ་གཟེར་བུ་
ལ་སོགས་པ་ཤིང་རྟ་དེའི་ཡན་ལག་ཚོགས་པར་གནས་རྣམས་ཤིང་རྟ་ཉིད་དུ་
འགྱུར་ན། དེའང་མི་རིགས་ཏེ། ཡན་ལག་ཚོགས་པ་ཤིང་རྟ་ཡིན་པ་འོག་ནས་
འགོག་པའི་ ཕྱིར་རོ། ། དེ་ལྟར་ན། མདོ་ལས་ཕུང་པོ་བརྟེན་ནས་ཡིན་
གསུངས་པ། ། དེ་ཕྱིར་ཕུང་པོ་འདུས་ཙམ་བདག་མ་ཡིན། ། མདོ་ལས་ཕུང་པོ་
རྣམས་ལ་བརྟེན་ནས་བདག་ཏུ་ཉེ་བར་བཏགས་པར་གསུངས་པ་དེའི་ཕྱིར་ཕུང་
པོ་འདུས་ཙམ་ནི་བདག་མ་ཡིན་ཏེ། འདི་ལྟར། གང་ཞིག་ལ་བརྟེན་ནས་གང་
བཏགས་པ་དེ་ནི་ཉེ་བར་ལེན་པའི་ཡན་ལག་ཚོགས་པ་ཙམ་མ་ཡིན་ཏེ། བརྟེན་
ནས་བཏགས་པའི་ཕྱིར། དཔེར་ན། ས་ལ་སོགས་པའི་འབྱུང་བ་དག་ལ་
བརྟེན་ནས་སྔོན་པོ་ལ་སོགས་པ་དང་། མིག་ལ་ སོགས་པའི་འབྱུང་འགྱུར་
རྣམས་བཏགས་མོད་ཀྱི་དེ་དག་འབྱུང་བ་འདུས་ཙམ་མ་ཡིན་པ་བཞིན་ནོ། །ཇི་
སྟེ་འཕང་ལོ་ལ་སོགས་པ་ཚོགས་པ་ཙམ་ཤིང་རྟ་མ་ཡིན་གྱི། འོན་ཀྱང་འཕང་ལོ་
ལ་སོགས་པ་རྣམས་དབྱིབས་ཁྱད་པར་ཅན་དང་ལྡན་པར་གྱུར་པ་དེའི་ཚེ་ཤིང་
རྟའི་མིང་རྙེད་པར་འགྱུར་རོ། ། དེ་བཞིན་དུ་གཟུགས་ལ་སོགས་པ་རྣམས་ཀྱི་
བཀོད་པའི་ དབྱིབས་ཙམ་བདག་ ཡིན་ གྱི་ ཚོགས་པ་ཙམ་མ་ཡིན་ནོ་ཞེ་ན།
དེའང་མ་ཡིན་ཏེ། འདི་ལྟར། དབྱིབས་ཤེ་ན་དེ་ གཟུགས་ཅན་ལ་ཡོད་
ཕྱིར། ། དེ་དག་ཉིད་ལ་བདག་ཅེས་ཁྱོད་འདོད་ཀྱི། ། སེམས་ལ་སོགས་པ་
འདུས་པའི་ངོ་བོ་ནི། ། བདག་མིན་འགྱུར་ཏེ་དེ་ལ་དབྱིབས་མེད་ཕྱིར། །
དབྱིབས་ཀྱི་ཁྱད་པར་བདག་ཡིན་ན་དབྱིབས་དེ་ནི་གཟུགས་ཅན་རྣམས་ལ་ཡོད་
པའི་ཕྱིར། གཟུགས་ཅན་དེ་དག་ཉིད་ལ་བདག་ཅེས་ཁྱོད་འདོད་པར་འགྱུར་གྱི་
སེམས་ལ་སོགས་པ་མིང་བཞིའི་ཕུང་པོ་འདུས་པའི་ངོ་བོ་ནི་བདག་མིན་པར་



212 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འགྱུར་ཏེ། དེ་དག་ལ་དབྱིབས་མེད་པའི་ཕྱིར་ཏེ། གཟུགས་ཅན་མ་ཡིན་པའི་
ཕྱིར་རོ། ། གཞན་ཡང་། ཉེ་བར་ལེན་པོ་བླང་བྱ་དངོས་གཅིག་ཏུ། ། མི་
རིགས་ལས་དང་བྱེད་པོ་གཅིག་འགྱུར་ཕྱིར། ། ཉེ་བར་ལེན་པོ་བདག་དང་ཉེ་
བར་བླང་བྱའི་དངོས་པོ་རྣམས་གཅིག་ཏུ་མི་རིགས་ཏེ། དེ་ལྟར་ན་ལས་དང་
བྱེད་པ་པོ་གཅིག་ཏུ་འགྱུར་ན། དེའང་འདོད་པ་མ་ཡིན་ཏེ། འབྱུང་བ་དང་
རྒྱུར་བྱས་པའི་གཟུགས་དག་དང་། བུམ་པ་དང་། རྫ་མཁན་དག་ཀྱང་གཅིག་
ཉིད་དུ་ཐལ་བར་འགྱུར་བའི་ཕྱིར་རོ། ། ཇི་སྐད་དུ་བསྟན་བཅོས་ལས། གལ་
ཏེ་ཤིང་དེ་མེ་ཡིན་ན། ། བྱེད་པ་པོ་དང་ལས་གཅིག་འགྱུར། ། ཞེས་བྱ་བ་དང།
མེ་དང་ཤིང་གི་བདག་དང་ནི། ། ཉེ་བར་བླང་བའི་རིམ་པ་ཀུན། ། བུམ་སྣམ་
སོགས་དང་ལྷན་ཅིག་ཏུ། ། མ་ལུས་པར་ནི་རྣམ་པར་བཤད། ། ཅེས་གསུངས་
པ་ལྟར་རོ། ། ཅི་སྟེ་བྱེད་པོ་མེད་ལས་ཡོད་སྙམ་བློ་ཡིན་ན། ། གང་ཞིག་བྱེད་པ་
པོར་འགྱུར་པའི་ཉེ་བར་ལེན་པ་པོ་ནི་འགའ་ཡང་མེད་ཀྱི། ལས་སུ་གྱུར་པ་
གཟུགས་སོགས་ཉེ་བར་ལེན་པ་འདུས་པ་ཙམ་ཡོད་དོ་སྙམ་ན། མ་ཡིན་གང་
ཕྱིར་བྱེད་པོ་མེད་ལས་མེད། ། དེ་ནི་མ་ཡིན་ཏེ། བྱེད་པ་པོ་མེད་ན་རྒྱུ་མེད་
པའི་ཕྱིར་ལས་ཀྱང་མེད་པར་འགྱུར་རོ། ། དེ་བས་ན་གང་དུ། བྱེད་པ་པོ་ནི་མ་
དམིགས་ཀྱི་ལས་ཀྱང་ཡོད་ལ་རྣམ་པར་སྨིན་པའང་ཡོད་དོ་ཞེས་གསུངས་པ་དེར་
ནི། བྱེད་པ་པོ་བདེན་པ་བཀག་པར་ཤེས་པར་བྱའོ། བརྟེན་ནས་བཏགས་པ་
ཐསྙད་ཀྱི་ཡན་ལག་ཏུ་གྱུར་བའི་བྱེད་པ་པོ་ནི་བཀག་པ་མ་ཡིན་ཏེ། ཇི་སྐད་དུ།
མརིག་པ་དང་རྗེས་སུ་འབྲེལ་བའི་གང་ཟག་འདི་ནི་བསོད་ནམས་མངོན་པར་
འདུ་བྱ་བའང་མངོན་པར་འདུ་བྱེད་དོ་ཞེས་སོགས་རྒྱ་ཆེར་གསུངས་པའི་ཕྱིར་
རོ། ། གསུམ་པ་བརྟེན་ནས་བཏགས་པར་བསྟན་པ་ནི། གང་ཕྱིར་ཐུབ་པས་
བདག་དེ་ས་ཆུ་མེ། ། རླུང་དང་རྣམ་ཤེས་ནམ་མཁའ་ཞེས་བྱ་བ། ། ཁམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 213
དྲུག་དང་ནི་མིག་སོགས་རེག་པ་ཡི། ། རྟེན་དྲུག་དག་ལ་བརྟེན་ནས་ཉེར་བསྟན་
ཅིང༌། ། སེམས་དང༌ སེམས་བྱུང་ཆོས་རྣམས་ཉེར་བཟུང་ནས། ། ངེས་
གསུངས་དེ་ཕྱིར་དེ་ནི་དེ་རྣམས་དང་། ། དེ་ཉིད་མ་ཡིན་ཚོགས་ཙམ་ཉིད་མིན་
ཏེ། ། དེ་ཕྱིར་དེ་དག་རྣམས་ལ་ངར་མི་རིགས། ། གང་གི་ཕྱིར་ཐུབ་པས་མདོ་
སྡེ་ལས། རྒྱལ་པོ་ཆེན་པོ་སྐྱེས་བུ་གང་ཟག་དེ་ནི། ཁམས་དྲུག་དང་། རེག་
པའི་སྐྱེ་མཆེད་དྲུག་དང་། ཡིད་ཀྱི་ཉེ་བར་རྒྱུ་བ་བཅོ་བརྒྱད་དོ་ཞེས་བདག་དེ་ས་
དང་ཆུ་ལ་སོགས་པ་ཁམས་དྲུག་དང་། མིག་གི་འདུས་ཏེ་རེག་པ་ནས་ཡིད་ཀྱི་
འདུས་ཏེ་རེག་པའི་བར་རེག་པའི་རྟེན་དྲུག་དག་ལ་བརྟེན་ནས་ཉེ་བར་བསྟན་
ཅིང་། གཟུགས་སོགས་ཡུལ་དྲུག་ལ་ཡིད་བདེ་བའི་ཉེ་བར་རྒྱུ་བ་དྲུག་དང༌།
ཡིདམི་བདེ་བའི་ཉེ་བར་རྒྱུ་བ་དྲུག་དང་། བཏང་སྙོམས་ཀྱི་ཉེ་བར་རྒྱུ་བ་དྲུག་
སྟེ། ཡིད་ཀྱི་ཉེ་བར་རྒྱུ་བ་བཅོ་བརྒྱད་ལ་བརྟེན་པ་དང་། སེམས་དང་སེམས་
ལས་བྱུང་བའི་ཆོས་རྣམས་ཉེ་བར་བཟུང་ནས་བདག་ཏུ་བཏགས་སོ། ། གང་གི་
ཕྱིར་ཁམས་སོགས་དེ་རྣམས་ཀྱི་སྒོ་ནས་བདག་ཏུ་བཏགས་སོ་ཞེས་ངེས་པར་
གསུངས་པ་དེའི་ཕྱིར་བདག་དེ་ནི་ཆོས་དེ་རྣམས་དང་དེ་ཉིད་མ་ཡིན་ལ། དེ་
རྣམས་ཚོགས་ཙམ་ཡང་མ་ཡིན་ནོ། ། གང་གི་ཕྱིར་ཇི་སྐད་བཤད་པའི་ཆོས་དེ་
རྣམས་བདག་ཏུ་མི་རུང་བ་དེའི་ཕྱིར། ཆོས་དེ་དག་རྣམས་ལ་ངར་འཛིན་པ་མི་
རིགས་སོ། ། དེ་ལྟར་ན་ཕུང་པོ་རྣམས་ངར་འཛིན་གྱི་ཡུལ་མ་ཡིན་ལ་ཕུང་པོ་
ལས་ཐ་དད་པའང་ཡོད་པ་མ་ཡིན་པ་དེའི་ཕྱིར་ངར་འཛིན་གྱི་ཡུལ་མེད་པས་
རྣལ་འབྱོར་པས་བདག་མི་དམིགས་ཤིང་བདག་གི་བ་ཡང་སྙིང་པོ་དང་ལྡན་པ་མ་
ཡིན་པར་ཡོངས་སུ་ཤེས་ཏེ། འདུས་བྱས་མཐའ་དག་བསལ་ཏེ། ངེས་པར་
ལེན་པ་མེད་པར་མྱ་ངན་ལས་འདའ་བར་འགྱུར་ཏེ། དེའི་ཕྱིར་ཕུང་པོ་ལས་དེ་
ཉིད་དང་གཞན་པའི་བདག་མེད་པར་རྣམ་པར་དཔྱད་པ་འདི་ཆེས་མཛེས་



214
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སོ། ། བཞི་པ་བདག་ལྟ་མི་སྤོང་བར་ཐལ་བ་ནི། བདག་མེད་རྟོག་ཚེ་རྟག་པའི་
བདག་སྤོང་ཞིང་། ། འདི་ནི་ངར་འཛིན་རྟེན་དུའང་མི་འདོད་པ། ། དེ་ཕྱིར་
བདག་མེད་ཤེས་པས་བདག་ལྟ་བ། ། དཔྱིས་ཀྱང་འབྱིན་ཞེས་སྨྲ་བ་ཤིན་ཏུ་
མཚར། ། གང་གི་ཚེ་རྣལ་འབྱོར་པས་བདག་མེད་པར་རྟོགས་པ་དེའི་ཚེ་ཕུང་པོ་
ལས་དོན་གཞན་པའི་རྟག་པའི་བདག་མེད་པར་རྟོགས་པའི་སྒོ་ནས་སྤོང་ཞིང་།
དེ་ལྟ་བུའི་བདག་འདི་ནི་འཇིག་རྟེན་པ་རྣམས་ཀྱི་ངར་འཛིན་ཀྱི་རྟེན་ནམ་ཡུལ་
དུ་མི་འདོད་ཀྱི། ཕུང་པོ་ངར་འཛིན་གྱི་ཡུལ་དུ་འདོད་པ་དེའི་ཕྱིར། ཕུང་པོ་
ལས་དོན་གཞན་པའི་རྟག་པའི་བདག་མེད་པར་མཐོང་བས་ཕུང་པོའི་ཡུལ་ཅན་
གྱི་བདག་ཏུ་ལྟ་བའི་ས་བོན་ཀྱང་འབྱིན་ཞེས་སྨྲ་བ་ཤིན་ཏུ་མཚར་ཏེ་ཕན་ཚུན་
འབྲེལ་བ་མེད་པའི་ཕྱིར་རོ། ། དེ་ཉིད་དཔེའི་སྒོ་ནས་གསལ་བར་བྱ་བའི་ཕྱིར་
བཤད་པ། རང་ཁྱིམ་རྩིག་ཕུག་སྦྲུལ་གནས་མཐོང་བཞིན་དུ། ། འདི་ན་གླང་
ཆེནམེད་ཅེས་དོགས་བསལ་ཏེ། ། སྦྲུལ་གྱི་འཇིགས་པའང་སྤོང་བར་བྱེད་པ་
ནི། ། ཀྱེ་མ་གཞན་གྱི་གནམ་པོར་འགྱུར་ཉིད་དོ། ། དཔེར་ན་འགའ་ཞིག་གིས་
རང་གི་ཁྱིམ་ཀྱི་རྩིག་ཕུག་ན་སྦྲུལ་འཁྱིལ་པ་མཐོང་བཞིན་དུ། འདི་ན་གླང་པོ་ཆེ་
མེད་ཅེས་སྦྲུལ་གྱི་དོགས་པ་བསལ་ནས་སྦྲུལ་གྱི་འཇིགས་པ་སྤོང་བར་བྱེད་པ་ནི་
ཤེས་ལྡན་གཞན་གྱིས་གནམ་པོར་ཏེ་བཞད་གད་ཀྱི་གནས་སུ་འགྱུར་བ་ཉིད་དེ།
གང་གི་ཕྱིར་གླང་པོ་ཆེ་མེད་པས་ནི་དེའི་སྦྲུལ་གྱི་འཇིགས་པ་སེལ་བར་མི་ནུས་
སོ། ། དེ་བཞིན་དུ་ཕུང་པོ་དག་དང་རྣམ་པར་ཤེས་པ་བདག་ཏུ་སྨྲ་བ་འདིའི་
ལྟར་ནའང་རྟག་པའི་བདག་མེད་པས་ཕུང་པོའི་ཡུལ་ཅན་གྱི་ངར་འཛིན་པ་
བསལ་བར་མི་ནུས་ཏེ། དེའི་ཕྱིར་འདིའི་འཁོར་བ་ཉམས་པར་མི་འགྱུར་
རོ། །
གཉིས་པ་བཀག་པའི་མཇུག་བསྡུ་བ་ལ་གསུམ་ལས། དང་པོ་རྟེན་དང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 215་
བརྟེན་པ་དགག་པ་ནི། ཕུང་པོར་བདག་ཡོད་མ་ཡིན་བདག་ལ་ཡང་། ། ཕུང་
པོ་དེ་རྣམས་ཡོད་མིན་གང་གི་ཕྱིར། ། གཞན་ཉིད་ཡོད་ན་རྟོག་པ་འདིར་འགྱུར་
ན། ། གཞན་ཉིད་དེ་མེད་དེ་ཕྱིར་འདིར་རྟོག་པའོ། ། ཕུང་པོ་རྣམས་ལ་བདག་
བརྟེན་པའི་ཚུལ་གྱིས་ཡོད་པའང་མ་ཡིན་ལ། བདག་ལའང་ཕུང་པོ་དེ་རྣམས་
བརྟེན་པའི་ཚུལ་གྱིས་ཡོད་པ་མིན་ཏེ། གང་གི་ཚེ་འཁར་གཞོང་དང་ཞོ་ལྟར་
གཞན་ཉིད་ཡོད་ན་རྟེན་དང་བརྟེན་པའི་རྟོག་པ་འདིར་འགྱུར་ན། ཕུང་པོ་
དང་བདག་ནི་གཞན་མེད་པ་དེའི་ཕྱིར་དེ་དག་ལ་རྟེན་དང་བརྟེན་པར་རྟོག་པས་
བརྟགས་པ་ཁོ་ན་ཡིན་ནོ། ། གཉིས་པ་ཡོན་ཏན་དང་ཡོན་ཏན་ཅན་དུ་ལྡན་པ་
དགག་པ་ནི། བདག་ནི་གཟུགས་དང་ལྡན་མིན་མེད་པའི་ཕྱིར། ། ལྡན་དོན་
སྦྱོར་བ་མེད་དེ་བ་ཅན་དང་། །གཟུགས་ཅན་ཐ་དད་ཐ་དད་མིན་བརྗོད་
ལ། ། བདག་ནི་གཟུགས་ལས་དེ་ཉིད་གཞན་མེད་ཕྱིར། ། བདག་ནི་གཟུགས་
སོགས་ཕུང་པོ་རྣམས་དང་ལྡན་པ་མ་ཡིན་ཏེ། བདག་དང་ཕུང་པོ་ལ་ལྡན་པའི་
སྒྲ་སྦྱོར་བའི་དོན་མེད་པའི་ཕྱིར། འདི་ལྟར། ལྡན་པའི་སྒྲ་དེའང་ལྷས་བྱིན་བ་
ལང་ཅན་ཞེས་པ་དེར་ནི་ཐ་དད་ལ་ལྡན་པའི་སྒྲ་བརྗོད་པར་དམིགས་ལ། ལྷས་
བྱིནགཟུགས་ཅན་ཞེས་པ་དེར་ནི་ཐ་དད་མིན་པ་ལ་ལྡན་པའི་སྒྲས་བརྗོད་པར་
དམིགས་ན། བདག་ནི་གཟུགས་སོགས་ལས་དེ་ཉིད་དང་གཞན་ཉིད་མེད་པར་
སྔར་བཤད་ཟིན་པའི་ཕྱིར་ལྡན་པའི་སྒྲ་སྦྱོར་བའི་དོན་མེད་དོ། ། གསུམ་པ་
འཇིག་ལྟའི་རྣམ་གྲངས་བསྟན་པ་ནི། གཟུགས་བདག་མ་ཡིན་བདག་ནི་
གཟུགས་ལྡན་ མིན། ། གཟུགས་ ལ་ བདག་ མེད་ བདག་ ལ་ གཟུགས་ ཡོད་
མིན། ། དེ་ལྟར་རྣམ་བཞིར་ཕུང་པོ་ཀུན་ཤེས་བྱ། ། དེ་དག་བདག་ཏུ་ལྟ་བ་ཉི་
ཤུར་འདོད། ། གཟུགས་ནི་བདག་མ་ཡིན་ཏེ། བདག་དང་མཚན་ཉིད་མི་
མཐུན་པའི་ཕྱིར། སྐྱེས་བུ་ལ་དོ་ཤལ་བཞིན་དུ་བདག་གཟུགས་དང་ལྡན་པའང་



216 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མཡིན་ཏེ། དེ་དག་གཞན་དུ་མེད་པའི་ཕྱིར་རོ། ། རིའི་སུལ་ན་སེང་གེ་ལྟར་
གཟུགས་ལ་བདག་རྗེས་སུ་ཞུགས་ཏེ་གནས་པའང་མེད་ལ། ལྷས་བྱིན་གྱི་ནོར་
ལྟར་བདག་ལ་གཟུགས་དབང་བསྒྱུར་བྱར་ཡང་ཡོད་པ་མིན་ནོ། ། ཚུལ་དེ་ལྟར་
རྣམ་པ་བཞིའི་སྒོ་ནས་མིང་བཞིའི་ཕུང་པོ་ཀུན་ལའང་བདག་མེད་པར་ཤེས་པར་
བྱ་སྟེ། དེ་ལྟར་ན་ཕུང་པོ་ལྔ་བདག་དང་བྲལ་བ་ལ་ཇི་སྐད་བཤད་པ་ལས་བཟློག་
པ་རྣམ་པ་བཞི་བཞིའི་སྒོ་ནས་བདག་ཉིད་དུ་བཟུང་བ་ནི། བདག་ཏུ་ལྟ་བའམ་
འཇིག་ཚོགས་ལ་ལྟ་བའི་མཐའ་ཉི་ཤུར་འདོད་དོ། ། གལ་ཏེ་བསྟན་བཅོས་ལས།
ཕུང་མིན་ཕུང་པོ་ལས་གཞན་མིན། ། དེ་ལ་ཕུང་མེད་དེར་དེ་མེད། ། དེ་
བཞིན་གཤེགས་པ་ཕུང་ལྡན་མིན། ། དེ་བཞིན་གཤེགས་པ་གང་ཞིག་ཡིན། །
ཅེས་རྣམ་པར་དཔྱད་པ་ལྔ་ལྔ་གསུངས་པ་མ་ཡིན་ནམ། དེའི་ཕྱིར་འདི་ཆ་ཉི་ཤུ་
ལྔར་འགྱུར་ན་ཇི་ལྟར་ཆ་ཉི་ཤུར་འགྱུར་ཞེ་ན། འཇིག་ཚོགས་ལ་ལྟ་བའི་ཆ་དེ་
དག་ནི་མདོ་སྡེ་ལས་རྣམ་པ་བཞག་ལ། འཇིག་ལྟས་ཀྱང་ཕུང་པོ་རྣམས་མ་
བཟུང་བར་བདག་ཏུ་མངོན་པར་ཞེན་པར་མི་ནུས་པས་གཟུགས་བདག་ཡིན་པ་
ལ་སོགས་པ་རྣམ་པ་བཞི་བཞིའི་སྒོ་ནས་ཕུང་པོ་རྣམས་ལ་དམིགས་ཤིང་འཇུག་
གོ། ། འདི་ལྟར། ཕུང་པོ་མ་གཏོགས་པར་ནི་འགའ་ལའང་བདག་ཏུ་མངོན་
པར་ཞེན་པ་མེད་པས་འཇིག་ཚོགས་ལ་ལྟ་བ་ལྔ་པ་མི་སྲིད་དོ། ། དེའི་ཕྱིར་
འཇིག་ཚོགས་ལ་ལྟ་བ་ནི་ཆ་ཉི་ཤུ་ཁོ་ན་ཡིན་ནོ། ། བསྟན་བཅོས་ལས། ལྔ་པ་
གཞན་ཉིད་ཀྱི་ཕྱོགས་གསུངས་པ་ནི་མུ་སྟེགས་པའི་ལུགས་དགག་པའི་ཕྱིར་རོ་
ཞེས་ཤེས་པར་བྱའོ། ། འཇིག་ཚོགས་ལ་ལྟ་བའི་ཆ་ཉི་ཤུར་ངེས་པ་དེ་ཉིད་ཀྱི་
ཕྱིར། བདག་མེད་རྟོགས་པའི་ཡེ་ཤེས་རྡོ་རྗེ་ཡིས། ། བཅོམ་པའི་བདག་དང་
ལྷན་ཅིག་འཇིག་འགྱུར་བ། ། འཇིག་ཚོགས་ལྟ་རི་བརྟན་པ་ལ་གནས་པའི། །
རྩེ་མོ་མཐོ་བར་གྱུར་པ་འདི་དག་གོ། ། མདོ་ལས། འཇིག་ཚོགས་ལ་ལྟ་བའི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 217
རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱིས་རྡོ་རྗེས་བཅོམ་ནས་རྒྱུན་དུ་ཞུགས་པའི་
འབྲས་བུ་མངོན་དུ་བྱས་སོ་ཞེས་བདག་མེད་རྟོགས་པའི་ཡེ་ཤེས་ཀྱི་རྡོ་རྗེས་བཅོམ་
པའི་བདག་དང་ལྷན་ཅིག་ཏུ་འཇིག་པར་གསུངས་པའི་འཇིག་ཚོགས་ལ་ལྟ་བའི་
རི་བོ་འཕགས་པའི་ཡེ་ཤེས་ཀྱི་རྡོ་རྗེ་མ་བབ་པས་ཉིན་རེ་ཞིང་ཉོན་མོངས་པའི་
བྲག་རྡོ་འཕེལ་བ། ། འཁོར་བ་ཐོག་མ་མེད་པ་ནས་བྱུང་བས་དཔངས་ཁམས་
གསུམ་དུ་མཐོ་བ། ཕྱོགས་ཀྱིས་ངོས་མ་ལུས་པ་ཁྱབ་པས་བརྟན་པ། མ་རིག་
པའི་གསེར་གྱི་ས་གཞི་ལས་འཐོན་པ་རྩེ་མོ་ཆེས་མཐོ་བར་གྱུར་པ་ནི་གོང་དུ་
བཤད་པ་ཉི་ཤུ་པོ་འདི་དག་ཡིན་ནོ། ། གསུམ་པ་བརྗོད་དུ་མེད་པའི་བདག་
དགག་པ་ལ། དང་པོ་ཕྱོགས་སྔ་མ་བརྗོད་པ་ནི། ཁ་ཅིག་གང་ཟག་རྫས་ཡོད་དེ་
ཉིདགཞན། རྟག་དང་མི་རྟག་བརྗོད་དུ་མེད་འདོད་དེ། ། རྣམ་ཤེས་དྲུག་གི་
ཤེས་བྱར་དེ་འདོད་ཅིང་། ། དེ་ནི་བདག་ཏུ་འཛིན་པའི་གཞིར་ཡང་འདོད། །
འཕགས་པ་མང་པོས་བཀུར་བ་ཁ་ཅིག་ནི། གང་ཟག་ནི་ཕུང་པོ་ལས་གཞན་དུ་
མི་འཐད་དེ། ཕུང་པོ་ལས་མ་གཏོགས་པའི་གང་ཟག་འཛིན་པ་མ་གྲུབ་པའི་
ཕྱིར་རོ། ། ཕུང་པོའི་རང་བཞིན་ཡང་མ་ཡིན་ཏེ། སྐྱེ་བ་འཇིག་པར་ཐལ་བའི་
ཕྱིར་རོ། ། དེའི་ཕྱིར་ཕུང་པོ་དང་དེ་ཉིད་དང་གཞན་དུ་བརྗོད་དུ་མེད་དོ། །
ཇིལྟར་དེ་ཉིད་དང་གཞན་དུ་བརྗོད་དུ་མེད་པ་ལྟར། རྟག་པ་དང་ཆད་པའི་
མཐར་ལྷུང་བར་འགྱུར་བའི་ཕྱིར་རྟག་པའམ་མི་རྟག་པ་ཉིད་དུའང་བརྗོད་དུ་
མེདདོ། ། གང་ཟག་ནི་རྫས་སུ་ཡོད་པ་ཉིད་དུ་རིགས་ཏེ། བྱེད་པ་པོ་དང་།
ཟ་བ་པོ་ཉིད་དུ་བརྗོད་པའི་ཕྱིར་དང༌། འཁོར་བ་དང་མྱ་ངན་ལས་འདས་པ་
དང་། བཅིངས་པ་དང་། ཐར་པ་དང་འབྲེལ་བ་ཅན་ཡིན་པའི་ཕྱིར་རོ། །
གང་ཟག་དེ་ནི་རང་གི་ངོ་བོས་ཤེས་བྱ་མ་ཡིན་གྱི་གཟུགས་སོགས་སྐྱེ་མཆེད་དྲུག་
བློའི་ཡུལ་དུ་བྱས་པའི་སྒོ་ནས་དེ་ཤེས་པར་བྱེད་པས། རྣམ་པར་ཤེས་པ་དྲུག་གི་



218
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཤེསpའང་ཡིན་ལ། བདག་ཏུ་འཛིན་པའི་གཞིའམ་ཡུལ་དུའང་འདོད་དོ། །
དེ་དགག་པ་ལ་དངོས་དང་། མཇུག་བསྡུ་བ་གཉིས་ལས། དང་པོ་ལའང་།
རྫས་སུ་གྲུབ་ན་བརྗོད་མེད་མ་ཡིན། བརྗོད་མེད་ཡིན་ན་བཏགས་ཡོད་དུ་
བསྟན། དངོས་པོའི་ཆོས་མེད་པས་བདག་མ་གྲུབ་པར་བསྟན་པ་དང་གསུམ་
ལས། དང་པོ་ནི། གང་ཕྱིར་དངོས་ཡོད་བརྗོད་མེད་མ་ཡིན་པས། །
གཟུགས་ལ་སེམས་བརྗོད་མེད་པ་མ་ཡིན་པ། ། དེ་བཞིན་བདག་འགའ་དངོས་
པོར་གྲུབ་གྱུར་ན། ། སེམས་ལྟར་བརྗོད་དུ་མེད་པ་ཉིད་མི་འགྱུར། ། གང་གི་
ཕྱིར་དངོས་པོར་ཡོད་པ་ནི་རྣམ་པ་གཞན་མི་འཐད་པའི་ཕྱིར་དེ་ཉིད་དང་གཞན་
དུ་བརྗོད་དུ་མེད་པ་མ་ཡིན་ཏེ། གཟུགས་ལས་སེམས་དེ་ཉིད་དང་གཞན་དུ་
བརྗོད་དུ་མེད་པ་མ་ཡིན་པ་བཞིན་ནོ། ། དེའི་ཕྱིར་བདག་དངོས་པོར་གྲུབ་ན་
སེམས་ལྟར་དུ་གཟུགས་སོགས་ལས་དེ་ཉིད་གཞན་དུ་བརྗོད་དུ་མེད་པར་མི་
འགྱུར་རོ། །
གཉིས་པ། ཇི་ལྟར་བུམ་པའི་དངོས་པོ་གཟུགས་སོགས་ལས། ། བརྗོད་
དུ་མེད་པས་རང་བཞིན་མེད་འགྱུར་བཞིན། ། བདག་ཀྱང་ཕུང་པོ་ལས་བརྗོད་
མེད་འགྱུར་དེ། ། ངོ་བོ་ཉིད་ཀྱིས་ཡོད་པར་རྟོགས་མི་བྱ། ། ཇི་ལྟར་བུམ་པ་
གཟུགས་ལ་སོགས་པ་རང་གི་ཚོགས་པ་ཅན་ལས་དེ་ཉིད་དང་གཞན་དུ་བརྗོད་དུ་
མེད་པས་རང་བཞིན་མེད་པ་དེ་བཞིན་དུ་བདག་ཀྱང་ཕུང་པོ་ལས་དེ་ཉིད་དང་
གཞན་ཉིད་དུ་བརྗོད་དུ་མེད་ན་ངོ་བོ་ཉིད་ཀྱིས་ཡོད་པར་རྟོགས་པར་མི་བྱའི་
བཏགས་པ་ཙམ་དུ་ཤེས་པར་བྱའོ། ། །
གསུམ་པ། རྣམ་ཤེས་དངོས་ཡོད་རང་ལས་ གཞན་མིན་དང་། །
གཟུགས་སོགས་རྣམས་ལས་གཞན་དུ་གྱུར་འདོད་ཅིང་། ། དངོས་ལ་རྣམ་པ་དེ་
གཉིས་མཐོང་གྱུར་པས། ། བདག་ནི་མེད་དེ་དངོས་ཆོས་དང་བྲལ་ཕྱིར། ། ཇི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _219
ལྟར་རྣམ་ཤེས་དངོས་པོར་ཡོད་པ་ནི་རང་ལས་གཞན་མ་ཡིན་ཞིང་། གཟུགས་
སོགས་རྣམས་ལས་གཞན་དུ་གྱུར་པ་ལྟར་དངོས་པོ་རྣམས་ལ་དེ་ཉིད་དང་གཞན་
གྱི་རྣམ་པ་དེ་གཉིས་མཐོང་བར་གྱུར་པས། དེའི་ཕྱིར་ཁྱོད་ཀྱི་བདག་ནི་དངོས་
པོར་མེད་དེ། དངོས་པོའི་ཆོས་དང་བྲལ་བའི་ཕྱིར་མོ་གཤམ་གྱི་བུ་བཞིན།
གཉིས་པ་བཀག་པའི་མཇུག་བསྡུ་བ་ནི། དེ་ཕྱིར་ངར་འཛིན་རྟེན་ནི་དངོས་པོ་
མིན། ། ཕུང་ལས་གཞན་མིན་ཕུང་པོའི་ངོ་བོ་མིན། ། ཕུང་པོ་རྟེན་མིན་འདི་
ནི་དེ་ལྡན་མིན། ། གང་གི་ཕྱིར་དེ་ལྟར་རྣམ་པར་དཔྱད་ན་གང་ཟག་རྫས་སུ་
ཡོད་པར་མི་རིགས་པ་དེའི་ཕྱིར་ངར་འཛིན་པའི་རྟེན་ནམ་ཡུལ་ནི་རྣམ་པར་
གཞིགས་ན་དངོས་པོར་ཡོད་པ་མིན་ཞིང་། ཕུང་པོ་ལས་གཞན་པའང་མིན་ལ།
ཕུང་པོའི་ངོ་བོའང་མ་ཡིན་ནོ། ། ཕུང་པོ་རྣམས་ལ་བརྟེན་པའང་མ་ཡིན་ལ།
བདག་འདི་ནི་ཕུང་པོ་དང་ལྡན་པར་ཡང་མི་རིགས་སོ། ། དེ་ལྟར་བདག་རྫས་
ཡོད་བཀག་ནས། གང་ཟག་རྟེན་འབྲེལ་དུ་བསྟན་པ་ལ། དངོས་དང་། དེ་
དཔེའི་སྒོ་ནས་སྒྲུབ་པ་གཉིས་ལས། དང་པོ་ནི། གལ་ཏེ་རིགས་པའི་རྣམ་པ་དུ་
མས་གང་ཟག་འགོག་པར་བྱེད་ན། ཅི་གང་ཟག་ཅེས་བྱ་བ་རྣམ་པ་ཐམས་ཅད་
དུ་མེད་པ་ཞིག་གམ་ཞེ་ན། འདིར་ནི་ཕུང་པོ་བརྟེན་ནས་གྲུབ་པར་འགྱུར། ཇི་
ལྟར་འདི་ལ་བརྟེན་ནས་འདི་འབྱུང་ཞེས་བྱ་བ་འདི་ཙམ་ཞིག་ཀུན་རྫོབ་ཀྱི་བདེན་
པ་རྣམ་པར་བཞག་པ་མ་ཆད་པར་བྱ་བའི་ཕྱིར་ཁས་ལེན་གྱི་རྒྱུ་མེད་ལ་སོགས་པ་
དག་ལས་སྐྱེ་བ་མ་ཡིན་པ་དེ་བཞིན་དུ། འདིར་ཡང་ཇི་སྐད་བཤད་པའི་སྐྱོན་
དང་ལྡན་པའི་གང་ཟག་རྫས་ཡོད་རྣམ་པར་བསལ་ནས། ཕུང་པོ་རྣམས་ལ་
བརྟེན་ནས་བཏགས་པའི་གང་ཟག་ཅེས་བྱ་བ་འདི་ཙམ་ཞིག་འཇིག་རྟེན་གྱི་ཐ་
སྙད་རྣམ་པར་གནས་པར་བྱ་བའི་ཕྱིར་ཁས་བླང་བར་བྱ་སྟེ་བདག་གམ། གང་
ཟག་ཏུ་ཐ་སྙད་བཏགས་པ་མཐོང་བའི་ཕྱིར་རོ། ། གཉིས་པ་དེ་དཔེས་སྒྲུབ་པ་



220 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལ། དཔེ་དངོས། དེས་མཚོན་པའི་དོན་བསྟན་པ་གཉིས་ལས། དང་པོ་ལ།
མདོར་བསྟན་པ་ནི། བདག་བཏགས་པ་ཙམ་དུ་གྲུབ་པར་བྱ་བའི་དོན་དུ་ཇི་
སྐད་བཤད་པའི་དོན་ཉིད་གསལ་བར་བྱ་བའི་ཕྱིར་ཕྱི་རོལ་གྱི་དཔེ་བསྟན་པ།
ཤིང་རྟ་རང་གི་ཡན་ཡིག་ལས་གཞན་མིན། ། གཞན་མིན་མ་ཡིན་དེ་ལྡན་ཡང་
མིན་ཞིང་། ། ཡན་ལག་ལ་མིན་ཡན་ལག་དག་དེར་མིན། ། འདུས་པ་ཙམ་
མིན་དབྱིབས་མིན་སྔར་བཞིན་ནོ། ། ཤིང་རྟ་འདི་ནི་རང་གི་ཡན་ལག་གཟེར་བུ་
དང་འཕང་ལོ་ལ་སོགས་པ་དག་ལས་གཞན་མ་ཡིན་ཏེ། དེ་དག་ལས་ལོགས་སུ་
མམཐོང་བའི་ཕྱིར་རོ། ། གཞན་མ་ཡིན་པའམ་མ་ཡིན་ཏེ། ཡན་ལག་དེ་དག་
རེ་རེ་བ་ལ་ཤིང་རྟ་མེད་པའི་ཕྱིར་རོ། ། ཡན་ལག་དེ་དག་དང་ལྡན་པའང་མ་
ཡིན་ཏེ། དེ་ཉིད་དང་གཞན་དུ་མེད་པས་ལྡན་པའི་དོན་མེད་པའི་ཕྱིར་རོ། །
ཡན་ལག་དག་ལ་ཤིང་རྟ་བརྟེན་པའང་མ་ཡིན་ལ། ཡན་ལག་དག་ཤིང་རྟ་དེར་
བརྟེན་པའང་མ་ཡིན་ཏེ། ཐ་དད་དུ་མེད་པའི་ཕྱིར་རོ། །
གཉིས་པ་ རྒྱས་ པར་ བཤད་ པ་ ལ། ཚོགས་ པའི་ ཕྱོགས་ དགག་ པ།
དབྱིབས་ཀྱི་ཕྱོགས་དགག་པ་གཉིས་ལས། དང་པོ། གལ་ཏེ་ཚོགས་ཙམ་ཤིང་
རྟར་འགྱུར་ན་ནི། ། སིལ་བུར་གནས་ལའང་ཤིང་རྟ་ཉིད་ཡོད་འགྱུར། ། གལ་
ཏེ་ཡན་ལག་ཚོགས་པ་ཙམ་ཤིང་རྟ་ཡིན་ན་ཚོགས་པ་ནི་ཚོགས་པ་ཙམ་ལས་
གཞན་མ་ཡིན་པའི་ཕྱིར་གཟེར་བུ་ལ་སོགས་པ་ཡན་ལག་སིལ་བུར་གནས་པ་
ལའང་ཤིང་རྟ་ཡོད་པར་འགྱུར་རོ། ། གཞན་ཡང་། གང་ཕྱིར་ཡན་ལག་ཅན་
མེད་ཡན་ལག་དག ། མེད་པས། ཞེས་སྨོས་ཏེ། གང་གི་ཕྱིར་ཡན་ལག་ཅན་
མེད་ན། ཡན་ལག་དག་ཡོད་པ་མ་ཡིན་ཏེ། དེ་དག་ཕན་ཚུན་ལྟོས་ནས་བཞག་
པའི་ཕྱིར་རོ། ། ཡན་ལག་ཅན་མེད་པར་ཡང་རང་གིས་ཁས་བླངས་པ་ཡིན་
ནོ། ། དེའི་ཕྱིར་ཡན་ལག་གི་ཚོགས་པ་གང་ཞིག་ཤིང་རྟར་འགྱུར། ། གཉིས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 221
དབྱིབས་ཀྱི་ཕྱོགས་དགག་པ་ནི། དབྱིབས་ཙམ་ཤིང་རྟར་རིགས་པའང་མིན།
ཞེས་སྨོས་ཏེ། འང་ཞེས་པ་ཡན་ལག་གི་ཚོགས་པ་ཤིང་རྟར་མི་རིགས་པར་མ་
ཟད། ཡན་ལག་ཅན་མེད་ན་ཡན་ལག་དག་ཀྱང་མེད་པས་ཡན་ལག་ཚོགས་
པའི་དབྱིབས་ཙམ་ཡང་ཤིང་རྟར་མི་རིགས་སོ། ། གཞན་ཡང་གལ་ཏེ་དབྱིབས་
ཙམ་ཤིང་རྟ་ཡིན་ན། ཡན་ལག་དག་གི་དབྱིབས་སམ། འོན་ཏེ་ཚོགས་པའི་
དབྱིབས་ཡིན་གྲང། དང་པོ་ལྟར་ན་སྔར་གྱི་དབྱིབས་ཀྱི་ཁྱད་པར་མ་བཏང་བ་
དག་གིའམ། སྔར་གྱི་དབྱིབས་ཀྱི་ཁྱད་པར་བཏང་བ་དག་གི་ཡིན་གྲང་། དེ་ལ་
གལ་ཏེ། དང་པོ་འདོད་ན་མི་རིགས་ཏེ། འདི་ལྟར། གལ་ཏེ་ཡན་ལག་གི་
དབྱིབས་སྔར་ཡོད་པ། ། ཇི་བཞིན་ཤིང་རྟར་གཏོགས་ལའང་དེ་བཞིན་ན། །
དེ་དག་བྱེ་བར་གྱུར་ལ་ཇི་ལྟ་བར། ། ད་ལྟ་ཡང་ནི་ཤིང་རྟ་ཡོད་མི་འགྱུར། །
གལཏེ་ཤིང་རྟའི་ཡན་ལག་འཕང་ལོ་ལ་སོགས་པའི་དབྱིབས་ཤིང་རྟ་མ་བཅས་
པའི་སྔར་ཡོད་པ་ཇི་ལྟ་བ་བཞིན་དུ་ཤིང་རྟར་གཏོགས་པའི་གནས་སྐབས་ལའང་
དབྱིབས་དེ་ཁོ་ན་བཞིན་ཡིན་ན། ཡན་ལག་དེ་དག་སོ་སོར་བྱེ་བར་གྱུར་པའི་
གནས་སྐབས་ན་ཡོད་པ་མིན་པ་ཇི་ལྟ་བར་ད་ལྟ་ཤིང་རྟ་བཅས་པའི་གནས་
སྐབས་ནའང་ཤིང་རྟ་ཡོད་པར་མི་འགྱུར་ཏེ། ཤིང་རྟ་བཅས་པ་དང་མ་བཅས་
པདག་གི་གནས་སྐབས་ཀྱི་འཕང་ལོ་ལ་སོགས་ཀྱི་དབྱིབས་ཁྱད་པར་མེད་པའི་
ཕྱིར་རོ། ། གལ་ཏེ་ཕྱོགས་གཉིས་པ་ཁས་བླངས་ན། སྔར་གྱི་གནས་སྐབས་
ལས་གཞན་པའི་དབྱིབས་ཁོ་ན་ཤིང་རྟ་ཞེས་བྱ་བར་འགྱུར་ན། དེའང་མི་
རིགས་ཏེ། འདི་ལྟར། གལ་ཏེ་ཤིང་རྟའི་དུས་ན་ཡན་ལག་ལ། ། སྔར་ལས་
དབྱིབས་ཀྱི་ཁྱད་པར་གཞན་ཡོད་ན། ། གཟུང་ཡོད་འགྱུར་ན་ཡོད་མིན་དེ་ཡི་
ཕྱིར། ། ཡན་ལག་གི་དབྱིབས་ཤིང་རྟ་ཉིད་མ་ཡིན། །གལ་ཏེ་ཤིང་རྟ་དང་
བཅས་པའི་དུས་ན་དེའི་ཡན་ལག་འཕང་ལོ་དང་སྲོག་ཤིང་དང་གཟེར་བུ་ལ་



222
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སོགས་པའི་དབྱིབས་ཀྱི་ཁྱད་པར་སོ་སོར་ལྷམ་པ་དང་། རིང་བ་དང་། ཟླུམ་པ་
ལ་སོགས་པ་གང་ཞིག་སྔར་ཤིང་རྟ་མ་བཅས་པའི་གནས་སྐབས་ན་ཡོད་པ་ལས་
དབྱིབས་ཀྱི་ཁྱད་པར་གཞན་ཞིག་ཡོད་ན་གཟུང་དུ་ཡོད་པར་འགྱུར་ན། རྩིབས་
དང་། མུ་ཁྱུད་དང་། ལྟེ་བ་ལ་སོགས་པས་ཁྱད་པར་དུ་བྱས་པའི་དབྱིབས་ཅན་
འཕང་ལོ་ལ་ནི་ཤིང་རྟའི་གནས་སྐབས་ན་རང་གི་དབྱིབས་གཞན་དུ་གྱུར་པ་
གཟུང་དུ་ཡོད་པ་མ་ཡིན་ལ། དེ་བཞིན་དུ་སྲོག་ཤིང་ལ་སོགས་པ་དག་ལའང་
ངོ་། ། དེའི་ཕྱིར་ཡན་ལག་དག་གི་དབྱིབས་ཤིང་རྟ་ཉིད་དུ་རིགས་པ་མ་ཡིན་
ནོ། ། ཅི་སྟེ་འཕང་ལོ་ལ་སོགས་པའི་ཡན་ལག་ཚོགས་པ་རྣམས་ཀྱི་དབྱིབས་ཀྱི་
ཁྱད་པར་ཤིང་རྟ་ཡིན་ནོ་སྙམ་ན། དེའང་མི་རིགས་སོ་ཞེས་བཤད་པ། གང་
ཕྱིར་ཁྱོད་ཀྱི་ཚོགས་པ་ཅང་མེད་པས། ། དབྱིབས་དེ་ཡན་ལག་ཚོགས་ཀྱི་མ་ཡིན་
ན། ། གང་ཞིག་ཅི་ཡང་མ་ཡིན་དེ་བརྟེན་ནས། ། འདིར་ནི་དབྱིབས་སུ་ལྟ་
ཞིག་ཇི་ལྟར་འགྱུར། ། གལ་ཏེ་ཚོགས་པ་ཞེས་བྱ་བ་ཅུང་ཟད་ཅིག་དངོས་པོར་
ཡོད་ན། དེའི་རྟེན་ཅན་གྱི་དབྱིབས་སུ་གདགས་པར་འགྱུར་ན། ཁྱེད་ཀྱི་ལྟར་
ན་ཚོགས་པ་ནི་དངོས་པོར་རང་གྲུབ་པ་མེད་པས་ཤིང་རྟའི་དབྱིབས་དེ་ནི་ཡན་
ལག་ཚོགས་པ་ཙམ་གྱི་རྟེན་ཅན་མ་ཡིན་ན། གང་ཞིག་ཅིའང་མ་ཡིན་པའི་
ཚོགས་པ་ལ་བརྟེན་ནས་འདིར་དབྱིབས་སུ་ གདགས་པ་ཇི་ལྟར་ འགྱུར་ཏེ།
བཏགསཔ་ནི་རྫས་ཀྱི་རྟེན་ཅན་ཁོ་ནར་ཁས་བླངས་པའི་ཕྱིར་རོ། ། ཅི་སྟེ་མི་
བདེན་དུ་ཟིན་ཀྱང་ཚོགས་པ་ལ་བརྟེན་ནས་མི་བདེན་པའི་དབྱིབས་སུ་འགྱུར་རོ་
ཞེས་འདོད་ན། ཁྱོད་ཀྱི་འདི་ནི་ཇི་ལྟར་འདོད་དེ་ལྟར། ། མི་བདེན་པ་ཡི་རྒྱུ་ལ་
བརྟེན་བྱས་ནས། ། འབྲས་བུའི་རྣམ་པ་མི་བདེན་རང་བཞིན་ཅན། ། ཐམས་
ཅད་ཀྱང་ནི་སྐྱེ་བར་ཤེས་པར་གྱིས། ཁྱོད་ཀྱིས་ཇི་ལྟར་མི་བདེན་པའི་ཚོགས་པ་
ལ་བརྟེན་ནས་མི་བདེན་པ་དབྱིབས་སུ་འདོགས་པ་དེ་ལྟར་མ་རིག་པ་དང་། ས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 223
བོན་ལ་སོགས་པ་མི་བདེན་པའི་རྒྱུ་ལ་བརྟེན་ནས། འདུ་བྱེད་དང་མྱུ་གུ་ལ་
སོགས་པ་འབྲས་བུའི་རྣམ་པ་མི་བདེན་པའི་རང་བཞིན་ཅན་ཐམས་ཅད་སྐྱེ་བར་
ཤེས་པར་བྱ་སྟེ། འབད་རྩོལ་བརྒྱ་ཕྲག་གིས་ཀྱང་གང་གི་ཤ་ཟ་བར་མི་ནུས་པའི་
རི་དྭགས་ཀྱི་གྲིབ་མ་ལྟ་བུའི་དངོས་པོ་ལ་མངོན་པར་ཞེན་པས་ཅི་ཞིག་བྱ།
འདིས་ནི་གཟུགས་སོགས་དེ་ལྟ་གནས་རྣམས་ལ། ། བུམ་བློ་ཞེས་བྱའང་རིགས་
པམ་ཡིན་ཉིད། ། ཤིང་རྟའི་དཔེ་འདིས་ནི་གཟུགས་སོགས་ཡན་ལག་རྟགས་
བཀོད་པ་དེ་ལྟར་གནས་པ་རྣམས་ལ་བུམ་པ་སོགས་ཀྱི་བློར་འགྱུར་རོ་ཞེས་སྨྲ་
བའང་རིགས་པ་མ་ཡིན་ཏེ། དེ་དག་ལའང་ཤིང་རྟའི་རྣམ་པར་དཔྱད་པ་
མཚུངས་པའི་ཕྱིར་རོ། ། གཞན་ཡང་། སྐྱེ་བ་མེད་པས་གཟུགས་སོགས་ཀྱང་
མི་རིགས། དེ་ཡི་ཕྱིར་ན་དེ་དག་དབྱིབས་མི་རིགས། དངོས་པོ་རྣམས་ཇི་ལྟར་
སྐྱེ་བ་མེད་པ་དེ་ལྟར་ནི་བཤད་ཟིན་ལ། དེ་ལྟར་ན་སྐྱེ་བ་མེད་པས་གཟུགས་ལ་
སོགས་པ་དེ་དག་ཀྱང་རང་བཞིན་གྱིས་ཡོད་པ་མིན་པ་དེའི་ཕྱིར་དེ་བུམ་པ་ལ་
སོགས་པར་ཉེ་བར་གདགས་པའི་རྒྱུ་མཚན་དུའང་མི་རིགས་ལ། བུམ་པ་ལ་
སོགས་པ་དག་གཟུགས་ལ་སོགས་པའི་དབྱིབས་ཀྱི་ཁྱད་པར་དུའང་མི་རིགས་
སོ། ། གལ་ཏེ་ཇི་སྐད་བཤད་པའི་ཚུལ་གྱིས་རྣམ་པ་བདུན་གྱིས་རྣམ་པར་དཔྱད་
པ་ན་ཤིང་རྟཡོད་པ་མ་ཡིན་པ་དེའི་ཚེ་ཤིང་རྟ་མེད་པས་ཤིང་རྟའི་རྟེན་ཅན་གྱི་ཐ་
སྙད་རྒྱུན་ཆད་པར་འགྱུར་ན། ཤིང་རྟ་འོན་ཅིག ཉོས་ཤིག ཆོས་ཤིག
ཅེས་པ་ལ་སོགས་པའི་ཐ་སྙད་མཐོང་བའི་ཕྱིར། ཤིང་རྟ་ལ་སོགས་པ་ཡོད་པ་
ཡིན་ནོ་ཞེ་ན། ཤིང་རྟའི་ཐ་སྙད་རྒྱུན་ཆད་པར་ཐལ་བའི་ཉེས་པ་འདི་ནི་ཁྱོད་ཁོ་
ན་ལ་འགྱུར་ཏེ། ཇི་སྐད་བཤད་པའི་ཚུལ་དུ་རྣམ་པ་དཔྱད་པ་ན་ཤིང་རྟའི་
དངོས་པོ་དབེན་པར་མ་གྲུབ་པའི་ཕྱིར་དང་། ཤིང་རྟའི་ཐ་སྙད་ཀྱང་བདེན་
པའི་དོན་ཅན་དུ་ཁས་བླངས་པའི་ཕྱིར་རོ། ། ཁོ་བོ་ཅག་ལ་ནི་ཉེས་པ་འདི་མེད་



224 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དེ། འདི་ལྟར། དེ་ནི་དམ་པའི་དོན་དང་ཀུན་རྫོབ་ཏུ། ། རྣམ་པ་བདུན་གྱིས་
འགྲུབ་འགྱུར་མ་ཡིན་མོད། ། རྣམ་དཔྱོད་མེད་པར་འཇིག་རྟེན་ཉིད་ལས་
འདི། ། རང་གི་ཡན་ལག་བརྟེན་ནས་འདོགས་པ་ཡིན། ། ཤིང་རྟ་དེ་ནི་ཇི་
སྐད་བཤད་པའི་ཚུལ་དུ་རྣམ་པ་བདུན་གྱིས་བཙལ་ན། དོན་དམ་དང་ཀུན་
རྫོབགཉིས་ཀར་དུ་གྲུབ་པ་མ་ཡིན་མོད་ཀྱི། དེ་ལྟར་རྣམ་པར་དཔྱད་པ་མེད་
པར་འཇིག་རྟེན་ཉིད་ལས། རང་གི་ཡན་ལག་གཟེར་བུ་དང་། འཁོར་ལོ་ལ་
སོགས་པ་ལ་བརྟེན་ནས་ཤིང་རྟ་ཉོས་ཤིག་ཅེས་སོགས་ཀྱི་ཐ་སྙད་ཉེ་བར་འདོགས་
པ་ཙམ་ཡིན་ནོ། ། ཕྱོགས་འདིར་འཇིག་རྟེན་ལ་གྲགས་པའི་སྒོ་ནས་ཤིང་རྟའི་ཐ་
སྙད་འགྲུབ་པ་འབའ་ཞིག་ཏུ་མ་ཟད་ཀྱི། འདིའི་མིང་གི་ཁྱད་པར་གང་ཡིན་པ་
དེ་དག་ཀྱང་རྣམ་དཔྱད་མེད་པར་འཇིག་རྟེན་གྲགས་པའི་སྒོ་ནས་ཁས་བླང་བར་
བྱའོ་ཞེས་བསྟན་པའི་ཕྱིར་བཤད་པ། ཤིང་རྟ་ཉིད་ནི་ཡན་ལག་ཅན་ཉིད་
དང་། ། ཆ་ཤས་ཅན་དང་བྱེད་པ་པོ་ཉིད་དང་། ། ལེན་པོ་ཉིད་དུ་འཇིག་རྟེན་
ལ་གྲུབ་པས། ། འཇིག་རྟེན་གྲགས་པའི་ཀུན་རྫོབ་དགག་མི་བྱ། ། ཤིང་རྟ་ཉིད་
ནི་ཐ་སྙད་དུ་འཕང་ལོ་ལ་སོགས་པ་རང་གི་ཡན་ལག་རྣམས་ལ་ལྟོས་ནས་ཡན་
ལག་ཅན་ཡང་ཡིན་ལ། འཕང་ལོ་སོགས་ཆ་ཤས་ལ་ལྟོས་ནས་ཆ་ཤས་ཅན་དང་།
འཕང་ལོ་ལ་སོགས་པ་ཉེ་བར་བླང་བ་དང་། ཉེ་བར་ལེན་པའི་བྱ་བ་ལ་ལྟོས་
ནསབྱེད་པ་པོ་ཉིད་དང་། རང་གི་ཉེ་བ་ལ་ལྟོས་ནས་ཉེ་བར་ལེན་པོ་ཉིད་
དུའང་འཇིག་རྟེན་ལ་གྲུབ་པས། དེའི་ཕྱིར་རང་གི་སྡེ་པ་གང་དག ཡན་ལག་
ཚོགས་པ་ཙམ་ཞིག་ཡོད་ཀྱི་ཡན་ལག་ཅན་རྣམ་པ་ཐམས་ཅད་དུ་མེད་པ་དང་
།
ཆ་ཤས་ཙམ་ཞིག་ཡོད་ཀྱི་ཆ་ཤས་ཅན་མེད་པ་དང༌། ལས་འབའ་ཞིག་ཡོད་ཀྱི་
བྱེད་པ་པོ་མེད་པ་དང་། ཉེ་བར་ལེན་པ་ཡོད་ཀྱི་ཉེ་བར་ལེན་པ་པོ་མེད་པ་ལ་
སོགས་པ་འཇིག་རྟེན་གྱི་ཀུན་རྫོབ་ཕྱིན་ཅི་ལོག་ཏུ་སྨྲ་བ་དེ་དག་གི་ལྟར་ན།



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 225
གཏན་ཚིགས་དེ་དག་ཉིད་ཀྱིས་ཡན་ལག་ལ་སོགས་པའང་མེད་པར་འགྱུར་ཏེ།
ཡན་ལག་དང་ཡན་ལག་ཅན་སོགས་ཕན་ཚུན་ལྟོས་ནས་བཞག་པའི་ཕྱིར་རོ། །
དེའི་ཕྱིར་འཇིག་རྟེན་ལ་གྲགས་པའི་ཡན་ལག་དང་ཡན་ལག་ཅན་ལ་སོགས་ཐ་
སྙད་ཀུན་རྫོབ་པ་དག་དགག་པར་མི་བྱ་སྟེ། ཐ་སྙད་དུ་ཡན་ལག་སོགས་གྲུབ་པ་
ལྟར་ཡན་ལག་ཅན་ལ་སོགས་པའང་གྲུབ་ཅིང་། དོན་དམ་པར་ཡན་ལག་ཅན་
སོགས་མ་གྲུབ་པ་ལྟར་ཡན་ལག་སོགས་ཀྱང་མ་གྲུབ་པའི་ཕྱིར་རོ། ། གང་གི་
ཕྱིར་འཇིག་རྟེན་གྱི་ཀུན་རྫོབ་འདི་དེ་ལྟར་རྣམ་པར་དཔྱད་ན་ཡོད་པར་མི་འགྱུར་
ཞིང་། མ་བརྟགས་གྲགས་པར་ཡོད་པ་ཉིད་ཀྱི་ཕྱིར་རྣལ་འབྱོར་པ་རྣམས་ཀྱིས་
རིམ་པ་འདི་ཉིད་ཀྱིས་རྣམ་པར་དཔྱད་ན་ཆེས་མྱུར་བ་ཁོ་ནར་དེ་ཁོ་ན་ཉིད་ཀྱི་
གཏིང་དཔོགས་པར་འགྱུར་རོ། ། ཇི་ལྟར་ཞེ་ན། རྣམ་བདུན་གྱིས་མེད་གང་
དེ་ཇི་ལྟ་བུར། ། ཡོད་ཅེས་རྣལ་འབྱོར་པས་འདི་ཡོད་མི་རྙེད། ། དེས་དེ་ཉིད་
ལའང་བདེ་བླག་འཇུག་གྱུར་པས། ། འདིར་དེའི་གྲུབ་པའང་དེ་བཞིན་འདོད་
པར་གྱིས། ། གལ་ཏེ་ཤིང་རྟ་ཞེས་བྱ་བ་རང་བཞིན་གྱིས་གྲུབ་པ་འགའ་ཞིག་
ཡོད་ན་རྣམ་པ་བདུན་ལས་གང་ཡང་རུང་བ་ཞིག་གིས་བདག་ཉིད་ཡོད་པ་རྙེད་
པར་འགྱུར་ན་རྙེད་པའངམ་ཡིན་ནོ། ། དེའི་ཕྱིར་རྣམ་པ་བདུན་གྱིས་བཙལ་བ་
ན་མེད་པའི་ཤིང་རྟ་གང་ཡིན་པ་དེ་ཇི་ལྟ་བུར་ཡོད་ཅེས་རྣལ་འབྱོར་པ་ཚུལ་
བཞིན་དུ་དཔྱོད་པས་ཤིང་རྟ་འདིའི་ཡོད་པ་མི་རྙེད་པ་དེས་ན་ཤིང་རྟ་ཞེས་བྱ་བ་
ནི་མ་རིག་པའི་ལིང་ཏོག་གིས་ཉམས་པར་བྱས་པ་དག་ཁོ་ནས་བརྟགས་པར་ཟད་
ཀྱི་རང་བཞིན་གྱིས་ཡོད་པ་མ་ཡིན་ནོ་སྙམ་དུ་ངེས་ཤིང་། དེ་ཁོ་ན་ཉིད་ཀྱི་དོན་
ལའང་བདེ་བླག་ཏུ་འཇུག་པར་འགྱུར་རོ། ། འང་གི་སྒྲས་ཀུན་རྫོབ་ཀྱང་ཉམས་
པར་མི་འགྱུར་རོ། ། དེའི་ཕྱིར་ཤིང་རྟ་དེའི་གྲུབ་པ་ནི་མ་བརྟགས་གྲགས་པའི་
སྒོ་ནས་གྲུབ་པ་དེ་བཞིན་དུ་འདོད་པར་བྱའོ། ། འདིར་སྨྲས་པ། རྣལ་འབྱོར་



226
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པས་ཤིང་རྟ་མ་དམིགས་ལ་རག་མོད། དེའི་ཡན་ལག་ཚོགས་པ་ཙམ་ཞིག་
དམིགས་པ་ནི་ཡོད་པ་ཡིན་ནོ་ཞེ་ན། གང་ཞིག་སྣམ་བུ་ཚིག་པ་ན་ཐལ་བ་ལ་
སྣལམ་ཚོལ་བ་ཁྱོད་ནི་བཞད་གད་དུ་བྱ་བ་ཞིག་སྟེ། འདི་ལྟར། ཤིང་རྟ་མེད་
ན་དེ་ཚེ་ཡན་ལག་ཅན། ། མེད་པས་དེ་ཡི་ཡན་ལག་ཀྱང་ཡོད་མིན། ། གང་གི་
ཚེ་ཤིང་རྟ་མེད་པ་དེའི་ཚེ་ཡན་ལག་ཅན་མེད་པས་དེའི་ཕྱིར་དེ་ལ་ལྟོས་པའི་ཡན་
ལག་དག་ཀྱང་ཡོད་པ་མིན་ནོ། ། གལ་ཏེ་ཤིང་རྟ་ཞིག་པ་ནའང་འཕང་ལོ་ལ་
སོགས་པ་དམིགས་པ་མ་ཡིན་ནམ། ཡན་ལག་ཅན་མེད་ན་ཡན་ལག་མེད་དོ་
ཞེས་ཅི་སྟེ་བརྗོད་ཅེ་ན། དེ་ནི་མ་ཡིན་ཏེ། སྔར་ཤིང་རྟ་མཐོང་བའི་རྟོགས་པ་
པོ་ཁོ་ནས་འཕང་ལོ་ལ་སོགས་པ་སིལ་བུར་གནས་པ་མཐོང་བ་ན་འདི་དག་ནི་
ཤིང་རྟའི་ཡན་ལག་གོ་ཞེས་རྟོགས་ཀྱི། གཞན་གྱིས་ནི་དེ་དག་ཤིང་རྟ་དང་
འབྲེལ་བར་ཤེས་པར་མི་འགྱུར་བས་དེའི་ཕྱིར་ཤིང་རྟ་མེད་པར་ཤིང་རྟའི་ཡན་
ལག་ཡོད་པ་མ་ཡིན་ནོ། ། དོན་དེ་ཉིད་དཔེས་གསལ་བར་བྱེད་པ་ནི། བློ་མེས་
ཡན་ལག་ཅན་བསྲེགས་ཡན་ལག་ནི། ཤིང་རྟ་ཚིག་པའི་ཡན་ལག་བཞིན་དུ་
མེད། ། དཔེར་ན་ཤིང་རྟ་ཚིག་པ་ན་དེའི་ཡན་ལག་དག་ཀྱང་ངེས་པར་འཚིག་
པར་འགྱུར་བ་དེ་བཞིན་དུ། རྣམ་པར་དཔྱོད་པའི་གཙུབ་ཤིང་བཙུབས་པ་ལས་
བྱུང་བའི་བློ་གྲོས་ཀྱི་མེས་ཡན་ལག་ཅན་ཤིང་རྟའི་ལུས་བསྲེགས་ཏེ་མ་དམིགས་པ་
ན་ཡན་ལག་དག་ཀྱང་མེད་ཅིང་མི་དམིགས་ཏེ། ངེས་པར་བསྲེགས་པའི་ཕྱིར་
རོ། ། གཉིས་པ་དཔེས་མཚོན་པའི་དོན་བསྟན་པ་ལ། སྐབས་དོན་དངོས་
དང་། དེས་རིགས་ཅན་གཞན་ཡང་མཚོན་པ་གཉིས་ལས། དང་པོ་ནི། དེ་
བཞིན་འཇིག་རྟེན་གྲགས་པའི་ཕུང་པོ་དང་། ། ཁམས་དང་དེ་བཞིན་སྐྱེ་མཆེད་
དྲུག་བརྟེན་ནས། ། བདག་ཀྱང་ཉེ་བར་ལེན་པོ་ཉིད་དུ་འདོད། ། ཇི་ལྟར་
འཕང་ལོ་ལ་སོགས་པ་ལ་བརྟེན་ནས་ཤིང་རྟར་འདོགས་ཤིང་། འཕང་ལོ་ལ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 227
སོགས་པ་དག་ཉེ་བར་ལེན་པ་ཡིན་ལ་ཤིང་རྟ་ཉེ་བར་ལེན་པ་པོ་ཡིན་པ་དེ་བཞིན་
དུ། འཇིག་རྟེན་ན་གྲགས་པའི་ཀུན་རྫོབ་ཀྱི་བདེན་པ་རྣམ་པར་གཞག་པར་བྱ་
བའི་ཕྱིར། ཕུང་པོ་ལྔ་དང་། ནང་གི་ཁམས་དྲུག་དང་། སྐྱེ་མཆེད་དྲུག་ལ་
བརྟེན་ནས་བདག་ཏུ་ཉེ་བར་འདོགས་པའི་ཕྱིར་ཕུང་པོ་ལ་སོགས་པ་དེ་དག་
བདག་གི་ཉེ་བར་ལེན་པ་ཡིན་ལ། བདག་ཀྱང་དེ་དག་གི་ཉེ་བར་ལེན་པ་པོར་
འདོད་པ་ཡིན་ནོ། ། དེ་བཞིན་དུ། ཉེར་ལེན་ལས་ཡིན་འདི་ནི་བྱེད་པོའང་
ཡིན། ། ཇི་ལྟར་ཉེ་བར་ལེན་པ་དང་ཉེ་བ་ལེན་པོའི་རྣམ་གཞག་འཇིག་རྟེན་གྱི་
ཐ་སྙད་དུ་བཞག་པ་དེ་ལྟར་གཟུགས་ སོགས་ ཉེ་བར་ལེན་པ་རྣམས་ལས་
དང་། ། བདག་འདི་ནི་བྱེད་པ་པོ་ཡིན་པར་ཡང་ཐ་སྙད་དུ་རྣམ་པར་བཞག་སྟེ།
བདག་གིས་དགེ་བའམ་མི་དགེ་བའི་ལས་བསགས་པ་ལས་བདེ་འགྲོའམ་ངན་
འགྲོའི་ཕུང་པོ་ལེན་པར་ཐ་སྙད་དུ་རྣམ་པར་འཇོག་པའི་ཕྱིར་རོ། ། དེ་ལྟར་
བདག་དེ་ནི་བརྟེན་ནས་བཏགས་པར་བསྟན་པ་ན་རྟག་པ་དང་མི་རྟག་པ་སོགས་
སུ་བརྟགས་པའི་རྟེན་མ་ཡིན་ཏེ། འདིར་ལྟར་དངོས་ཡོད་མིན་ཕྱིར་འདི་ནི་
བརྟན་མིན་ཞིང་། ། མི་བརྟན་ཉིད་མིན་འདི་ནི་སྐྱེ་འཇིག་མིན། ། འདི་ལ་
རྟག་པ་ཉིད་ལ་སོགས་པ་ཡང་། ། ཡོད་མིན་དེ་ཉིད་དང་ནི་གཞན་ཉིད་
མེད། ། བདག་འདི་ནི་བརྟེན་ནས་བཏགས་པ་ཙམ་ཡིན་གྱི། རང་བཞིན་གྱིས་
དངོས་པོར་ཡོད་པ་མ་ཡིན་པའི་ཕྱིར་སྔོན་འདས་པའི་སྐྱེ་བར་བྱུང་བའི་བརྟན་པ་
མ་ཡིན་ཏེ། བསྟན་བཅོས་ལས། འདས་པའི་དུས་ན་བྱུང་གྱུར་ཞེས། ། བྱ་བ་
དེ་ནི་མི་འཐད་དོ། ། སྔོན་ཚེ་རྣམས་སུ་གང་བྱུང་བ། ། དེ་ནི་དེ་ཉིད་མ་ཡིན་
ནོ། ། དེ་ཉིད་བདག་ཏུ་འགྱུར་སྙམ་ན། ། ཉེ་བར་ལེན་པ་ཐ་དད་འགྱུར། །
ཉེ་བར་ལེན་པ་མ་གཏོགས་པ། ། ཁྱོད་ཀྱི་བདག་ནི་གང་ཞིག་ཡིན། སྔོན་མ་
བྱུང་བ་ལས་བྱུང་བའི་མི་བརྟན་པའང་མིན་ཏེ། བསྟན་བཅོས་ལས། མ་བྱུང་



228 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བལས་བྱུང་མིན་ཏེ། ། འདི་ལ་སྐྱོན་དུ་ཐལ་བར་འགྱུར། ། བདག་ནི་བྱས་
པར་འགྱུར་བའམ། ། འབྱུང་བ་རྒྱུ་མེད་ཅན་དུའང་འགྱུར། ། ཞེས་གསུངས་
པ་ལྟར་རོ། ། དེ་ནི་སྐྱེ་བ་དང་འཇིག་པའང་མིན་ཏེ། ཇི་སྐད་དུ། ཉེ་བར་
ལེན་པ་བདག་མ་ཡིན། ། དེ་འབྱུང་བ་དང་འཇིག་པ་ཡིན། ། ཉེ་བར་བླང་བ་
ཇི་ལྟ་བུར། ། ཉེ་བར་ལེན་པོ་ཡིན་པར་འགྱུར། ། ཞེས་གསུངས་སོ། ། འདི་
ལ་རྟག་མི་རྟག་ལ་སོགས་པར་ཡང་ཡོད་པ་མ་ཡིན་ཏེ། ཇི་སྐད་དུ། རྟག་དང་
མི་རྟག་ལ་སོགས་བཞི། ། ཞི་བ་འདི་ལ་ག་ལ་ཡོད། ། མཐའ་དང་མཐའ་མེད་
ལ་སོགས་བཞི། །ཞི་བ་འདི་ལ་ག་ལ་ཡོད། ། གང་གིས་དེ་བཞིན་གཤེགས་
ཡོདཅེས། ། འཛིན་པ་སྟུག་པོས་བཟུང་གྱུར་པ། ། དེ་ནི་མྱ་ངན་འདས་པ་
ལ། ། མེད་ཅེས་རྣམ་རྟོག་རྟོག་པར་བྱེད། ། རང་བཞིན་གྱིས་ནི་སྟོང་དེ་
ལ། ། སངས་རྒྱས་མྱ་ངན་འདས་ནས་ནི། ། ཡོད་དོ་ཞེའམ་མེད་དོ་ཞེས། །
བསམ་པ་འཐད་པར་མི་འགྱུར་རོ། ། ཞེས་གསུངས་པས་སོ། ། བདག་འདི་ནི་
ཕུང་པོ་རྣམས་ལས་དེ་ཉིད་དང་གཞན་ཉིད་དུ་ཡོད་པ་མ་ཡིན་ཏེ། ཇི་སྐད་དུ།
གལ་ཏེ་ཕུང་པོ་བདག་ཡིན་ན། ། སྐྱེ་དང་འཇིག་པ་ཅན་དུ་འགྱུར། ། གལ་ཏེ་
ཕུང་པོ་རྣམས་ལས་གཞན། ། ཕུང་པོའི་མཚན་ཉིད་མེད་པར་འགྱུར། ། ཅེས་
གསུངས་པ་ཡིན་ནོ། ། གང་ཞིག་རྣམ་པ་བདུན་གྱིས་བཙལ་བ་ན་རྟག་པ་དང་
མིརྟག་པ་སོགས་མཐའ་གང་དུའང་མི་གནས་པའི་བདག་དེ་རང་བཞིན་གྱིས་
ཡོད་པ་མ་ཡིན་ན་རྒྱུ་གང་ལས་བྱུང་སྙམ་ན། གང་ལ་རྟག་ཏུ་འགྲོ་རྣམས་ངར་
འཛིན་བློ། ། རབ་ཏུ་འབྱུང་ཞིང་དེ་ཡི་གང་ཡིན་དེར། ། ང་ཡིར་འཛིན་བློ་
འབྱུང་བའི་བདག་དེ་ནི། ། མ་བརྟགས་གྲགས་པར་གཏི་མུག་ལས་ཡིན་ནོ། །
གང་ཞིག་ཡོངས་སུ་ཚོལ་བ་ན། ཆོས་འདི་ལས་ཕྱི་རོལ་ཏུ་གྱུར་པ་རྣམས་ནི་ཕུང་
པོ་ལས་ཐ་དད་པར་མངོན་པར་ཞེན་ཅིང་། རང་གི་སྡེ་པ་རྣམས་ནི་ཕུང་པོའི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _229
རང་བཞིན་ཅན་ནམ་དེ་ཉིད་དང་གཞན་དུ་བརྗོད་དུ་མེད་པར་འཛིན་ཅིང་།
བདེ་བར་གཤེགས་པས་ཉེ་བར་བསྟན་པ་ཕྱིན་ཅི་མ་ལོག་པ་ཁོང་དུ་ཆུད་པ་
རྣམས་ནི་ཕུང་པོ་ལ་བརྟེན་ནས་བཏགས་པ་ཙམ་ཡིན་པས་རང་བཞིན་གྱིས་ཡོད་
པ་མ་ཡིན་ནོ་ཞེས་བྱ་བར་ཁོང་དུ་ཆུད་ནས་ལན་བརྒྱར་གྲོལ་བར་གྱུར་པ་དེ་ནི་
བདག་ཡིན་ཞིང་། དེ་ལྟ་བུ་གང་ལ་མི་དང་ཡི་དྭགས་དང་དུད་འགྲོ་ལ་སོགས་
པའི་འགྲོ་བ་མ་རིག་པ་རྗེས་སུ་འབྲེལ་བ་མཐའ་དག་ལ་རྟག་ཏུ་ངར་འཛིན་པའི་
བློ་རབ་ཏུ་འབྱུང་ཞིང་བདག་དེའི་དབང་བསྒྱུར་བྱའམ། གདགས་པའི་རྟེན་
མིག་ལ་སོགས་པ་ནང་དང་། གཟུགས་ལ་སོགས་པ་ཕྱི་རོལ་གང་ཡིན་པ་དེར་ང་
ཡིར་འཛིན་པའི་བློ་འབྱུང་བའི་བདག་དེ་ནི་རྣམ་པར་མ་བརྟགས་པ་ཁོ་ནར་
འཇིག་རྟེན་གྱི་གྲགས་པ་ཙམ་གྱི་རྗེས་སུ་འབྲང་སྟེ་གཏི་མུག་གི་དབང་ལས་གྲུབ་
པཡིན་གྱི་རང་གི་ངོ་བོས་གྲུབ་པ་མ་ཡིན་ནོ། ། གང་གི་ཕྱིར་བདག་འདི་རང་
བཞིན་གྱིས་ཡོད་པ་མ་ཡིན་གྱི། འོན་ཀྱང་གཏི་མུག་ལས་ཐ་སྙད་འདོགས་པ་དེ་
ཉིད་ཀྱི་ཕྱིར་རྣལ་འབྱོར་པ་དག་གིས་བདག་མི་དམིགས་ལ། དེ་མ་དམིགས་
པས། དེ་ལ་རག་ལས་པའི་བདག་གི་བདག་ཀྱང་མི་དམིགས་པར་འགྱུར་
རོ། ། དེའི་ཕྱིར་འཁོར་བ་ལས་རྣམ་པར་གྲོལ་བར་འགྱུར་ཏེ། ཇི་སྐད་དུ།
ནང་དང་ཕྱི་རོལ་ཉིད་དག་ལ། ། བདག་དང་བདག་གིར་སྙམ་ཟད་ན། ། ཉེ་
བར་ལེན་པ་འགག་འགྱུར་ཞིང་། ། དེ་ཟད་པས་ན་སྐྱེ་བ་ཟད། ། ཅེས་
གསུངས་སོ། ། ཇི་ལྟར་ན་བདག་མེད་ན་བདག་གི་བའང་མེད་ཅེ་ན། གང་
ཕྱིར་བྱེད་པོ་མེད་ཅན་ལས་མེད་པ། ། དེ་ཕྱིར་བདག་ཉིད་མེད་པར་བདག་གི་
མེད། ། དེ་ཕྱིར་བདག་དང་བདག་གི་སྟོང་ལྟ་བས། ། རྣལ་འབྱོར་པ་དེ་རྣམ་
པར་གྲོལ་བར་འགྱུར། ། རྫ་མཁན་མེད་པར་བུམ་པ་མེད་པ་དེ་བཞིན་དུ།
བྱེད་པ་པོ་མེད་པར་ལས་མེད་དེ། བྱེད་པ་པོའི་བྱ་བ་འཇུག་པའི་ཡུལ་ཉིད་ལ་



230
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལས་ཞེས་ཐ་སྙད་བཏགས་པའི་ཕྱིར་རོ། ། དེའི་ཕྱིར་བྱེད་པ་པོར་གྱུར་པའི་
བདག་མེད་པར་ལས་སུ་གྱུར་པའི་བདག་གི་བ་མེད་པས་ཕུང་པོ་བདག་དང་
བདག་གི་བས་སྟོང་པར་ལྟ་བའི་རྣལ་འབྱོར་པ་དེ་རྣམ་པར་གྲོལ་བར་འགྱུར་
རོ། །
གཉིས་པ་དེས་རིགས་ཅན་གཞན་ཡང་མཚོན་པ་ནི། བདག་དང་དེའི་
ཉེ་བར་ལེན་པ་སོགས་ཀྱི་ཐ་སྙད་ཤིང་རྟའི་རྣམ་པར་དཔྱད་པ་དང་མཚུངས་པ་
དེ་བཞིན་དུ། དངོས་པོ་གཞན་རྣམས་ཀྱང་ཡིན་ནོ་ཞེས་བསྒྲེ་བའི་ཕྱིར། བུམ་
སྣམ་རེ་ལྡེ་དམག་དང་ཕྲེང་བ་ནགས་ཚལ་དང༌། ། ཤིང་རྟ་ཕྲན་དང་ཁང་ཁྱིམ་
ལ་སོགས་དངོས་པོ་རྣམས། ། གང་གི་སྒོ་ནས་འགྲོ་འདིས་བསྙད་བཞིན་རྟོགས་
བྱ་སྟེ། ། བུམ་སྣམ་རེ་ལྡེ་ལ་སོགས་པའི་དངོས་པོ་རྣམས་ཤིང་རྟ་བཞིན་དུ་རྣམ་
པ་བདུན་གྱིས་རྣམ་པར་དཔྱད་ན་ཡོད་པ་མ་ཡིན་ཞིང་། དེ་ལས་གཞན་དུ་སྣལ་
མ་ལ་སོགས་པ་རང་གི་ཡན་ལག་རྣམས་ལ་བརྟེན་པ་གང་གི་སྒོ་ནས་འཇིག་རྟེན་
པའི་འགྲོ་བ་འདིས་བསྙད་ཅིང་ཐ་སྙད་བརྟགས་པ་བཞིན་དུ་རྟོགས་པར་བྱ་སྟེ།
དེ་ཅིའི་ཕྱིར་ཞེ་ན། ཐུབ་དབང་དེ་ནི་འཇིག་རྟེན་རྩོད་པ་མི་མཛད་ཕྱིར། །
འཇིག་རྟེན་ང་དང་ལྷན་ཅིག་རྩོད་ཀྱི་ང་ནི་འཇིག་རྟེན་དང་ལྷན་ཅིག་མི་རྩོད་དོ་
ཞེས་པའི་ལུང་ལས་ན། ཐུབ་པའི་དབང་པོ་དེ་ནི་འཇིག་རྟེན་གྱི་ཐ་སྙད་ལ་རྩོད་
ཅིང་དགག་པ་མི་མཛད་པར་འཇིག་རྟེན་གྱི་ཐ་སྙད་ཇི་ལྟར་གྲགས་པ་རྣམས་ཞལ་
གྱིས་བཞེས་པའི་ཕྱིར་རོ། ། ཡང་འཇིག་རྟེན་དངོས་པོ་གང་དག་གིས་ཇི་ལྟར་ཐ་
སྙད་འདོགས་ཞེ་ན། ཡོན་ཏན་ཡན་ལག་འདོད་ཆགས་མཚན་ཉིད་ཤིང་སོགས་
དང་། ། ཡོན་ཏན་ཅན་ལུས་ཆགས་དང་མཚན་གཞི་མེ་སོགས་དག ། ཤིང་
རྟའི་དཔྱད་པས་རྣམ་པ་བདུན་དུ་ཡོད་མིན་ཞིང་། ། དེ་ལས་གཞན་དུ་འཇིག་
རྟེན་གྲགས་པར་ཡོད་པ་ཡིན། ། བུམ་པ་དང་མེ་རིས་ཀྱི་སྔོ་སངས་སོགས་ལྟ་བུ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
231
ཡོན་ཏན་དང་ཡོན་ཏན་ཅན་དང་
། བུམ་པ་དང་གཟུགས་སོགས་ལྟ་བུ་ཡན་
ལག་དང་ཡན་ལག་ཅན་དང་། བུམ་པ་དང་ལྟོ་ལྡིར་ཞབས་ཞུམ་པ་ལྟ་བུ་མཚན་
ཉིད་དང་མཚན་གཞི་དང་། གཟུགས་སོགས་སྡུག་པའི་ཡུལ་ལ་ལྷག་པར་ཞེན་
པ་དང་། དེའི་རྟེན་ལྟ་བུ་འདོད་ཆགས་དང་ཆགས་པ་དང་། བུད་ཤིང་དང་མེ་
ལྟ་བུ་བསྲེག་བྱ་དང་སྲེག་བྱེད་ལ་སོགས་པ་དག ཤིང་རྟ་བཞིན་དུ་རྣམ་པར་
དཔྱད་པ་རྣམ་པ་བདུན་གྱིས་བཙལ་ན་ཡོད་པ་མ་ཡིན་ཞིང་། རྣམ་པར་དཔྱད་
པདེ་ལས་གཞན་མ་དཔྱད་པར་འཇིག་རྟེན་གྲགས་པའི་སྒོ་ནས་དེ་དག་གི་ཐ་
སྙད་ཡོད་པ་ཡིན་ནོ། ། གཉིས་པ་རྒྱུ་འབྲས་ལ་ཁྱད་པར་དུ་དཔྱད་པ་ལ། རྒྱུ་
འབྲས་ཕན་ཚུན་ལྟོས་པར་བསྟན་པ་དང་། ཕྲད་མ་ཕྲད་བརྟགས་ལ་དགག་པ་
གཉིས་ལས། དང་པོ་ནི། གལ་ཏེ་རྒྱུ་ཡིས་བསྐྱེད་བྱ་སྐྱེད་པ་ན་དེ་རྒྱུ་ཡིན་
ལ། ། གལ་ཏེ་འབྲས་མི་སྐྱེད་ན་དེ་རྒྱུ་ཉིད་དུ་མི་འགྱུར་ཞིང་། ། འབྲས་བུ་ཡང་
ནི་རྒྱུ་ཡོད་གྱུར་ན་སྐྱེ་བར་འགྱུར་བའི་ཕྱིར། ། གང་ལས་གང་ཞིག་འགྱུར་བ་
གང་ཞིག་ལས་སྔར་གང་འགྱུར་སྨོས། ། གལ་ཏེ་རྒྱུར་འདོད་པའི་ས་བོན་དེ་ཡིས་
བསྐྱེད་བྱ་མྱུ་གུ་སྐྱེད་པ་དེ་ལྟ་ན་ས་བོན་དེ་རྒྱུ་ཡིན་ཞིང་། གལ་ཏེ་དེས་འབྲས་བུ་
དེ་མི་སྐྱེད་ན་རྒྱུའི་ཐ་སྙད་དེ་མེད་པར་འགྱུར་ཏེ། རྒྱུའི་ཐ་སྙད་འཇུག་པའི་རྒྱུ་རྒྱུ་
མེད་པ་ཅན་དུ་འགྱུར་བའི་ཕྱིར་རོ། ། འབྲས་བུ་མྱུ་གུ་ཡང་ནི་རྒྱུ་ས་བོན་ཡོད་ན་
སྐྱེ་བར་འགྱུར་བའི་ཕྱིར་རྒྱུ་དང་འབྲས་བུ་རང་བཞིན་གྱིས་ཡོད་པ་མ་ཡིན་
ནོ། ། གལ་ཏེ་ངོ་བོ་ཉིད་ཀྱིས་གྲུབ་པར་སེམས་ན། རྒྱུའམ་འབྲས་བུ་སྔར་གྲུབ་
པགང་ཞིག་ལས་རྒྱུའམ་འབྲས་བུ་ཕྱིར་བྱུང་བ་གང་ཞིག་འགྲུབ་པར་འགྱུར་བ།
བརྟེན་པ་ གང་ཞིག་ལས་སྔར་རྟེན་ གང་ཞིག་གྲུབ་པ་སྨྲ་བར་བྱ་དགོས་ན།
དེའང་ནུས་པ་མ་ཡིན་པས་དེའི་ཕྱིར་རྒྱུ་དང་འབྲས་བུར་གདགས་པའང་ཤིང་རྟ་
ལྟར་བརྟེན་ནས་བཏགས་པ་ཡིན་པར་རིག་པར་བྱའོ། །གཉིས་པ་ལ། དངོས་



232 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དང༌། མཚུངས་པ་སྤང་བ་གཉིས་ལས། དང་པོ་ནི། གལ་ཏེ་ཁྱོད་ཀྱིས་རྒྱུ་
ཡིས་ཕྲད་ནས་འབྲས་བུ་སྐྱེད་བྱེད་ན། ། ནུས་པ་གཅིག་པས་རྒྱུ་དང་འབྲས་བུ་
ཐ་དད་མེད་འགྱུར་ཞིང་། ། མ་ཕྲད་ན་ནི་རྒྱུ་དང་རྒྱུ་མིན་ཁྱད་པར་མེད་འགྱུར་
ལ། ། གཉིས་པོ་སྤངས་ནས་རྟོག་པ་གཞན་ཡང་ཡོད་པར་འགྱུར་མ་ཡིན། །
གལ་ཏེ་ཁྱེད་ཀྱི་ལུགས་ཀྱིས་རྒྱུ་འབྲས་ངོ་བོ་ཉིད་ཀྱིས་གྲུབ་ན་ཕྲད་ནས་སྐྱེད་དམ།
འོན་ཏེ་མ་ཕྲད་པར་སྐྱེད་པར་བྱེད། རྒྱུ་ཡིས་ཕྲད་ནས་འབྲས་བུ་སྐྱེད་པར་བྱེད་
ན་ཆུ་ཀླུང་དང་རྒྱ་མཚོའི་ཆུ་ཕྲད་པ་ཐ་དད་མེད་པ་ལྟར། ནུས་པ་གཅིག་ཏུ་གྱུར་
བས་འདི་ནི་རྒྱུའོ་འདི་ནི་འབྲས་བུའོ་ཞེས་རྣམ་དབྱེ་ཐ་དད་མེད་པར་འགྱུར་
རོ། ། ཅི་སྟེ་མ་ཕྲད་པར་སྐྱེད་ན་ནི། ཇི་ལྟར་མ་ཕྲད་པའི་འབྲས་བུ་གཞན་མི་
སྐྱེད་པ་ལྟར། འབྲས་བུར་འདོད་པའམ་མི་སྐྱེད་པའམ། ཡང་ན་ནི་འབྲས་བུ་
དང་འབྲས་བུ་མ་ཡིན་པ་རེ་ལ་རྒྱུ་དང་རྒྱུ་མ་ཡིན་པ་ཀུན་གྱིས་སྐྱེད་པར་འགྱུར་ཏེ་
མ་ཕྲད་པར་མཚུངས་པའི་ཕྱིར་རོ། ། དེའི་ཕྱིར་རྒྱུ་དང་རྒྱུ་མ་ཡིན་པ་ཁྱད་པར་
མེད་པར་འགྱུར་རོ། ། རྒྱུ་འབྲས་རང་བཞིན་གྱིས་གྲུབ་པར་སྨྲ་བ་ལ། ཕྲད་པ་
དང་མ་ཕྲད་པའི་རྣམ་པར་རྟོག་པ་གཉིས་པོ་འདི་དག་སྤངས་ནས་རྟོག་པ་གསུམ་
པ་གཞན་ཡོད་པ་མ་ཡིན་པས་རང་བཞིན་གྱིས་གྲུབ་པའི་རྒྱུས་འབྲས་བུ་སྐྱེད་པར་
མི་བྱེད་པ་ཁོ་ནའོ། དེ་ལྟ་བས་ན། ཅི་སྟེ་རྒྱུ་ཡིས་འབྲས་མི་སྐྱེད་ན་འབྲས་མེད་
པས། ། འབྲས་བྲལ་རྒྱུ་ནི་རྒྱུ་མེད་ཅན་འགྱུར་འདོད་པའང་མིན། ། རྒྱུ་ཡིས་
འབྲས་བུ་མི་སྐྱེད་ན་འབྲས་བུ་མེད་པས་དེའི་ཕྱིར་འབྲས་བུ་དང་བྲལ་བའི་རྒྱུ་ནི་
རྒྱུའི་ཐ་སྙད་འཇུག་པའི་རྒྱུ་རྒྱུ་མེད་པ་ཅན་དུ་འགྱུར་ཏེ། རྒྱུའི་ཐ་སྙད་འཇུག་པ་
ནི་འབྲས་བུ་ལ་ལྟོས་པའི་ཕྱིར་རོ། །རྒྱུ་རྒྱུ་མེད་པ་ཅན་དུ་འདོད་པའམ་མ་ཡིན་
པས་དེའི་ཕྱིར་རྒྱུ་དང་འབྲས་བུ་རང་བཞིན་གྱིས་ཡོད་པ་མ་ཡིན་ནོ། ། ཁྱོད་ཀྱི་
ལུགས་ལ་རྒྱུ་འབྲས་ཇི་ལྟར་ཞེ་ན། གང་ཕྱིར་འདི་གཉིས་སྒྱུ་མ་དང་འདྲ་དེ་ཡི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 233
ཕྱིར། ། བདག་ལ་སྐྱོན་མེད་འཇིག་རྟེན་དངོས་པོ་རྣམས་ཀྱང་ཡོད། ། གང་
དགརྒྱུ་འབྲས་རང་བཞིན་གྱིས་གྲུབ་པར་སྨྲ་བ་དེ་དག་ལ་ཇི་སྐད་བཤད་པའི་
རྣམ་པར་དཔྱད་པ་འཇུག་གི། ། གང་གི་ལྟར་ན་དངོས་པོ་རྣམས་ལོག་པའི་ཀུན་
བརྟགས་པས་སྐྱེད་པ་ཉིད་ཀྱིས་སྒྱུ་མ་དང་འདྲ་བར་རང་བཞིན་མེད་ཅིང་།
རང་བཞིན་མེད་ཀྱང་རབ་རིབ་ཅན་གྱི་དམིགས་པའི་སྐྲ་ཤད་ལ་སོགས་པ་ལྟར་
རྟོག་པའི་ཡུལ་དུ་འགྱུར་བ་དེ་ལ་ནི་ཅིའང་དཔྱད་དུ་མེད་པ་ཉིད་དེ། དེའི་ཕྱིར་
དབུ་མ་པ་དག་ལ་རྒྱུ་དང་འབྲས་བུ་ཕྲད་པ་དང་མ་ཕྲད་པ་བརྟགས་ནས་སྐྱོན་
བརྗོད་དུ་མེད་ཅིང་། འཇིག་རྟེན་གྱི་དངོས་པོ་མ་བརྟགས་པར་གྲུབ་པ་རྣམས་
ཀྱང་ཡོད་པ་ཡིན་པས་ཐམས་ཅད་གྲུབ་བོ། །
གཉིས་པ་མཚུངས་པ་སྤང་བ་ལ། དང་པོ་མཚུངས་པ་དགོད་པ་ནི།
འདི་སྐད་ཅེས་རྒྱུས་འབྲས་བུ་ཕྲད་ནས་སྐྱེད་དམ། འོན་ཏེ་མ་ཕྲད་པར་ཡིན་
ཞེས་གང་སྨྲས་པ་འདི་ནི་ཁྱོད་ལའང་བརྒལ་ཞིང་བརྟག་པ་མཚུངས་ཏེ། ཇི་
ལྟར་ཞེ་ན། སུན་འབྱིན་འདིས་ནི་སུན་དབྱུང་ཕྲད་ནས་སུན་འབྱིན་ནམ། །
མ་ཕྲད་འབྱིན་ཅེས་སྐྱོན་འདི་ཁྱོད་ལའང་མཚུངས་མིན་ནམ། ། གཉིས་པོ་
སྤངས་ནས་རྟོག་པ་གཞན་ཡང་ཡོད་མ་ཡིན། ། དབུ་མ་པ་ཁྱོད་ཀྱི་རྒྱུ་འབྲས་ངོ་
བོ་ཉིད་ཀྱིས་གྲུབ་པ་འགོག་པའི་སུན་འབྱིན་འདིས་སུན་དབྱུང་བྱ་ཕྲད་ནས་སམ།
འོན་ཏེ་མ་ཕྲད་པར་སུན་འབྱིན་ཞེས་བརྟག་པ་ན་སྔར་ཇི་སྐད་བཤད་པའི་སྐྱོན་
འདི་ཁྱོད་ལའང་འགྱུར་བ་མ་ཡིན་ནམ། རྟོག་པ་གཉིས་པོ་སྤངས་ནས་སུན་
འབྱིན་གྱིས་སུན་དབྱུང་བྱ་འགོག་པའི་རྣམ་པར་རྟོག་པ་གཞན་ཡོད་པ་མ་ཡིན་
ནོ། ། དེའི་ཕྱིར། དེ་སྐད་སྨྲ་ཞིང་རང་ཕྱོགས་ཁོ་ན་རྣམ་འཇོམས་པ། ། དེ་ཚེ་
ཁྱོད་ཀྱིས་སུན་དབྱུང་སུན་འབྱིན་ནུས་མ་ཡིན། ། གང་གི་ཚེ་དེ་སྐད་སྨྲས་པ་ན་
ཇི་སྐད་བཤད་པའི་ཚུལ་གྱིས་རང་གི་ཕྱོགས་ཁོ་ན་འཇོམས་པར་འགྱུར་ཏེ།



_234 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཁྱོད་ཀྱི་སུན་འབྱིན་ཉིད་སུན་ཕྱུང་བའི་ཤུགས་ཀྱིས་ན་རྒྱུ་འབྲས་རང་བཞིན་གྱིས་
གྲུབཔར་འགྱུར་བའི་ཕྱིར་རོ། ། དེ་ལྟར་གྱུར་པ་དེའི་ཚེ་དབུ་མ་པ་ཁྱོད་ཀྱིས་
སུན་དབྱུང་བྱ་རྒྱུ་འབྲས་ངོ་བོ་ཉིད་ཀྱིས་གྲུབ་པ་སུན་འབྱིན་པར་ནུས་པ་མ་ཡིན་
ནོ། ། གཞན་ཡང་། རང་གི་ཚིག་ལའང་ཐལ་བ་མཚུངས་པའི་ལྟག་ཆོད་
ཀྱིས། ། རིགས་པ་མེད་པར་དངོས་པོ་ཀུན་ལ་སྐུར་འདེབས་ཕྱིར། ། ཁྱོད་ཀྱི་སྐྱེ་
བོ་དམ་པས་བཞེད་པར་མི་འགྱུར་ཞིང་། ། རང་ཕྱོགས་མེད་པས་སུན་ཅི་ཕྱིན་
དུ་རྒོལ་བའང་ཡིན། ། དེ་ལ་རང་གི་ཚིག་ལའང་ཐལ་བ་མཚུངས་པ་ནི་བཤད་
ཟིན་ཏོ། ། གང་ཡང་རྒྱུས་མ་ཕྲད་པར་སྐྱེད་ན་མ་ཕྲད་པའི་འབྲས་བུ་ཐམས་
ཅད་སྐྱེད་པའམ། ཡང་ན་འགའ་ཡང་སྐྱེ་བར་མི་འགྱུར་རོ་ཞེས་པ་འདི་ནི་མི་
རིགས་ཏེ། འདི་ལྟར། མཕྲད་པར་མཚུངས་ཀྱང་། ཁབ་ལེན་གྱིས་ཡུལ་རུང་
བ་ན་གནས་པའི་ལྕགས་འདྲེན་གྱི། ཐམས་ཅད་མ་ཡིན་པ་དང་། དེ་བཞིན་དུ་
མིག་གིས་མ་ཕྲད་པ་ཁོ་ནར་ཡུལ་རུང་བ་ན་གནས་པའི་གཟུགས་མཐོང་གི་ཐམས་
ཅད་མ་ཡིན་པ་དེ་བཞིན་དུ་རྒྱུས་ཀྱང་མ་ཕྲད་པར་འབྲས་བུ་སྐྱེད་དུ་ཟིན་ཀྱང་མ་
ཕྲད་པ་ཐམས་ཅད་མི་སྐྱེད་ཀྱི་འབྲས་བུ་རུང་བ་ཁོ་ན་སྐྱེད་པར་འགྱུར་རོ། ། དེ་
ལྟར་ན་རིགས་པ་མེད་པར་དངོས་པོ་མཐའ་དག་ལ་སྐུར་པ་འདེབས་པ་དེའི་ཕྱིར་
ཁྱོད་ནི་སྐྱེ་བོ་དམ་པ་རྣམས་ཀྱིས་བཞེད་པར་མི་འགྱུར་རོ། ། གཞན་ཡང་ཁྱོད་
ནི་སུན་ཅི་ཕྱིན་དུ་རྒོལ་བར་ཡང་འགྱུར་ཏེ། རང་གི་ཕྱོགས་བཞག་པ་དང་བྲལ་
ཞིང་གཞན་གྱི་ཕྱོགས་འབའ་ཞིག་སུན་འབྱིན་པ་ལ་ཞུགས་པ་ཙམ་ཡིན་པའི་ཕྱིར་
རོ། །
གཉིས་པ་མི་མཐུན་པའི་རྒྱུ་མཚན་བསྟན་པ་ནི། སུན་འབྱིན་པ་ཡིས་
སུན་དབྱུང་ཕྲད་དང་མཕྲད་པ། ། སུན་འབྱིན་བྱེད་ཅེས་སྨྲས་པའི་ཉེས་པ་འདི་
གང་ལ། ། ངེས་པར་ཕྱོགས་ཡོད་དེ་ལ་འགྱུར་གྱི་བདག་ལ་ཕྱོགས། ། ཡོད་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _235
མིན་པས་ཐལ་བར་འགྱུར་བ་སྲིད་མ་ཡིན། ། སུན་འབྱིན་པས་སུན་དབྱུང་བྱ་
ཕྲད་པའམ་མ་ཕྲད་པ་སུན་འབྱིན་ཞེས་རང་གི་ཚིག་ལའང་མཚུངས་པའི་ཉེས་པ་
འདིརྒོལ་བ་གང་ལ་སུན་འབྱིན་དང་སུན་དབྱུང་བྱ་གཉིས་ཀ་རང་བཞིན་གྱིས་
གྲུབ་བོ་ཞེས་ངེས་པར་ཕྱོགས་ཡོད་པར་སྨྲ་བ་དེ་ལ་འགྱུར་ཏེ། རྣམ་པ་གཞན་མི་
སྲིད་པའི་ཕྱིར་རོ། ། དབུ་མ་པ་བདག་ལ་ནི་སུན་འབྱིན་དང་སུན་དབྱུང་བྱ་
གཉིས་ཀ་རང་བཞིན་གྱིས་མ་གྲུབ་པས་རང་གི་ཕྱོགས་ཡོད་པ་མ་ཡིན་པའི་ཕྱིར་
སུན་འབྱིན་པས་སུན་དབྱུང་བྱ་ཕྲད་ནས་ཀྱང་སུན་མི་འབྱིན་ལ་མ་ཕྲད་པར་ཡང་
སུན་མི་འབྱིན་པས། རང་གི་ཚིག་ལ་ཐལ་བ་མཚུངས་པའི་ཉེས་པ་སྲིད་པ་མ་
ཡིན་ནོ། ། ཇི་སྐད་དུ། མདོ་ལས། ཚེ་དང་ལྡན་པ་རབ་འབྱོར་སྐྱེས་པའི་ཆོས་
ཀྱིས་མ་སྐྱེས་པའི་ཆོས་ཐོབ་པ་འཐོབ་པ་འགྱུར་རམ། འོན་ཏེ་མ་སྐྱེས་པའི་ཆོས་
ཀྱིསམ་སྐྱེས་པའི་ཆོས་ཐོབ་པར་འཐོབ་པར་འགྱུར། རབ་འབྱོར་གྱིས་སྨྲས་
པ། ། ཚེ་དང་ལྡན་པ་ཁོ་བོ་ནི་སྐྱེས་པའི་ཆོས་ཀྱིས་མ་སྐྱེས་པའི་ཆོས་ཐོབ་པ་
འཐོབ་པར་མི་འདོད་ལ། མ་སྐྱེས་པས་ཀྱང་མ་སྐྱེས་པའི་ཆོས་ཐོབ་པ་འཐོབ་
པར་མི་འདོད་དོ། ། ཤཱ་རིའི་བུས་སྨྲས་པ། ཚེ་དང་ལྡན་པ་རབ་འབྱོར་ཅི་ཐོབ་
པ་མེད་ཅིང་མངོན་པར་རྟོགས་པར་མེད་དམ། རབ་འབྱོར་གྱིས་སྨྲས་པ། ཚེ་
དང་ལྡན་པ་ཤཱ་རིའི་བུ་ཐོབ་པའང་ཡོད། མངོན་པར་རྟོགས་པའང་ཡོད་མོད་
ཀྱི་གཉིས་ཀྱི་ཚུལ་གྱིས་ནི་མ་ཡིན་ནོ། ། ཚེ་དང་ལྡན་པ་ཤཱ་རིའི་བུ་ཐོབ་པ་དང་
མངོན་པར་རྟོགས་པ་ནི་འཇིག་རྟེན་གྱི་ཐ་སྙད་དུ་ཡིན་ལ། རྒྱུན་དུ་ཞུགས་པ་
དང་། ལན་ཅིག་ཕྱིར་འོང་བ་དང་། ཕྱིར་མི་འོང་བ་དང་། དགྲ་བཅོམ་པ་
དང་། རང་སངས་རྒྱས་དང་། བྱང་ཆུབ་སེམས་དཔའ་ཡང་འཇིག་རྟེན་གྱི་ཐ་
སྙད་དུ་ཡིན་གྱི་དོན་དམ་པར་ཐོབ་པ་མེད་ཅིང་མངོན་པར་རྟོགས་པ་མེད་དོ་
ཞེསརྒྱ་ཆེར་གསུངས་པ་ལྟ་བུའོ། ། མདོ་འདིས་དོན་དམ་པར་ཐོབ་པ་དང་།



236
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འཐོབ་པ་བཀག་ཅིང་འཇིག་རྟེན་གྱི་ཐ་སྙད་དུ་ཐོབ་པ་དང༌། འཐོབ་པ་ཁས་
བླངས་པ་དེ་བཞིན་དུ། སུན་དབྱུང་བྱ་དང༌། སུན་འབྱིན་པ་ཕྲད་པ་དང་མ་
ཕྲད་པ་མ་ཡིན་མོད་ཀྱི། འོན་ཀྱང་ཐ་སྙད་དུ་སུན་འབྱིན་པས་སུན་དབྱུང་བྱ་
སུན་འབྱིན་པར་བྱེད་དོ་ཞེས་ཤེས་པར་བྱའོ། ། གཞན་ཡང་རང་བཞིན་མེད་
པའི་སུན་འབྱིན་པ་ལས་མངོན་པར་འདོད་པའི་དོན་རྟོགས་པ་དཔེའི་སྒོ་ནས་
གསལ་བར་བྱ་བའི་ཕྱིར་བཤད་པ། ཇི་ལྟར་ཉི་མའི་དཀྱིལ་འཁོར་ལ་ཡོད་ཁྱད་
པར་རྣམས། ། གཟུགས་བརྙན་ལ་ཡང་མཐོང་འགྱུར་དེའི་ཚེ་ཉི་མ་དང་། །
ཕྲད་དང་མ་ཕྲད་འཐད་པ་མེད་པར་གཟུགས་བརྙན་ནི། ། ཐ་སྙད་ཙམ་དུ་རྟེན་
ཅིང་འབྲེལ་བར་འབྱུང་བ་ཡིན། ། དེར་ནི་མེད་ཀྱང་རང་གི་བྱད་བཞིན་མཛེས་
པ་དག ། སྒྲུབ་པར་བྱེད་པ་དེ་བཞིན་འདིར་ཡང་ཤེས་རབ་གདོང་། སྦྱང་
བར་བྱ་ལ་ནུས་པ་མཐོང་བའི་གཏན་ཚིགས་ནི། ། མི་བདེན་པས་ཀྱང་བསྒྲུབ་བྱ་
རྟོགས་པར་ཤེས་པར་བྱ། ། ཇི་ལྟར་ཉི་མའི་དཀྱིལ་འཁོར་ལ་ཡོད་པའི་གཟས་
བཟུང་བ་ལ་སོགས་པའི་ཁྱད་པར་རྣམས། ཆུ་ཤིན་ཏུ་དྭང་བ་ལ་ ཉི་མའི་
གཟུགས་བརྙན་ཤར་བ་ན་མཐོང་ཞིང་རྟོགས་པར་འགྱུར་བ་དེའི་ཚེ་གཟུགས་
བརྙན་རང་བཞིན་མེད་པས་ཉི་མའི་དཀྱིལ་འཁོར་དང་ཕྲད་པ་དང་མ་ཕྲད་པའི་
འཐད་པས་དཔྱད་དུ་མེད་ཀྱང་ཆུ་དྭང་བ་ དང་གཟུགས་ཉེ་བའི་ རྐྱེན་ལས་
གཟུགས་བརྙན་ཐ་སྙད་ཙམ་དུ་རྟེན་ཅིང་འབྲེལ་བར་འབྱུང་བ་ཡིན་ཞིང་རང་
བཞིན་མེད་ཀྱང་དེ་ལས་ཉི་མ་ལ་ཡོད་པའི་གཟས་བཟུང་བ་སོགས་ཀྱི་ཁྱད་པར་
རྟོགས་པར་འགྱུར་བ་དང་། ཆུ་ཤིན་ཏུ་དྭང་བའི་ནང་དེར་ཤར་བའི་བཞིན་གྱི་
གཟུགས་བརྙན་རང་བཞིན་མེད་ཀྱང་། དེ་ལ་བརྟེན་ནས་རང་གི་བྱད་བཞིན་
མཛེས་པ་དང་། མི་མཛེས་པའི་ཁྱད་པར་དག་སྒྲུབ་ཅིང་རྟོགས་པར་བྱེད་པ་དེ་
བཞིན་དུ། རང་བཞིན་མེད་པའི་སུན་འབྱིན་གྱིས་སུན་དབྱུང་བྱ་སུན་འབྱིན་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
237
འདིར་ཡང་རྒོལ་བ་གང་གི་ཤེས་རབ་ཀྱི་གདོང་མི་ཤེས་པའི་དྲི་མ་སྦྱངས་པར་
བྱས་པ་ལས་མངོན་པར་འདོད་པའི་དོན་གྱི་གཟུགས་བརྙན་གཏོད་ནུས་པར་
མཐོང་བའི་དབུ་མ་པའི་ཇི་སྐད་སྨྲས་པའི་གཏན་ཚིགས་མི་བདེན་པའི་རང་
བཞིན་ཅན་གྱིས་ཀྱང་དངོས་པོ་རྣམས་རང་བཞིན་གྱིས་གྲུབ་པར་སྨྲ་བའི་ཕྱོགས་
འཐད་པ་དང་བྲལ་བ་སོགས་ཀྱི་བསྒྲུབ་བྱ་རྟོགས་པར་ཤེས་པ་བྱའོ། ། གཞན་
ཡང་། གལ་ཏེ་རང་ལ་གོ་བྱེད་གཏན་ཚིགས་དངོས་ཉིད་དང་། ། དངོས་སུ་གོ་
བྱ་བསྒྲུབ་བྱའི་ངོ་བོའང་ཡོད་གྱུར་ན། ། ཕྲད་སོགས་རིགས་པ་ཉེ་བར་སྦྱོར་བར་
འགྱུར་ཞིག་ན། ། དེ་ནི་མེད་པས་ཁྱོད་ཀྱི་ཡི་ཆད་འབའ་ཞིག་ཡིན། ། གལ་ཏེ་
དབུ་མ་པ་ལ་རང་ལུགས་ཀྱི་གོ་བྱེད་ཀྱི་གཏན་ཚིགས་དང་། གོ་བྱའི་བསྒྲུབ་བྱ་ངོ་
བོ་ཉིད་ཀྱིས་གྲུབ་པ་འགའ་ཞིག་ཡོད་ན་རྟགས་དང་བསྒྲུབ་བྱ་ཕྲད་པ་དང་མ་
ཕྲད་པ་སོགས་ཀྱི་རིགས་པ་ཉེ་བར་སྦྱར་ནས་སུན་དབྱུང་བར་བྱ་བ་ཞིག་ན། ཁོ་
བོ་ཅག་ལ་ངོ་བོ་ཉིད་ཀྱིས་གྲུབ་པའི་རྟགས་ལ་སོགས་པ་དེ་ནི་མེད་པས་ཁྱོད་ཀྱིས་
ཁོ་བོ་ཅག་ལ་རང་གི་ཚིག་ལའང་ཐལ་བ་མཚུངས་པ་ལ་སོགས་པའི་སུན་འབྱིན་
པ་འགོད་པ་ནི་ཡི་ཆད་འབའ་ཞིག་ཡིན་པར་རྟོགས་ཏེ། དཔེར་ན་རབ་རིབ་
ཅན་གྱི་དམིགས་པས་རབ་རིབ་མེད་པ་ལ་མི་གནོད་པ་བཞིན་དུ་རང་བཞིན་མེད་
པར་སྨྲ་བ་ལའང་གཉིས་ཀྱི་ཕྱོགས་ཡོངས་སུ་བཟུང་ནས་སུན་འབྱིན་པ་བཀོད་
པས་མི་གནོད་དོ། ། དེ་ཉིད་ཀྱི་ཕྱིར་གང་དག་མིག་དང་ཁབ་ལེན་ལ་སོགས་པ་
མ་ཕྲད་པར་རང་གི་བྱ་བ་བྱེད་པར་རྣམ་པར་བཞག་པའི་དཔེ་དེ་དག་ཀྱང་
བཀག་པར་རིགས་པར་བྱ་སྟེ། དེ་དག་ལའང་ཐལ་བར་འགྱུར་བ་མཚུངས་པའི་
ཕྱིར་རོ། ། གཞན་ཡང་། དངོས་རྣམས་རང་བཞིན་མེད་པར་རྟོགས་སུ་གཞུག་
པརནི། ། སླ་བ་དེ་ལྟར་རང་བཞིན་ཡོད་པར་གཞན་དག་ལ། ། བདེ་བླག་
ཉིད་དུ་སྒྲུབ་པར་ནུས་པ་མ་ཡིན་ན། ། ཅི་ཕྱིར་རྟོག་གེ་ངན་པས་འཇིག་རྟེན་



238 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འདིར་བཅོལ་བྱེད། ། ཇི་ལྟར་རྨི་ལམ་དང་སྒྱུ་མ་ལ་སོགས་པ་དངོས་པོར་སྨྲ་བ་
རང་གི་ཕྱོགས་ལ་གྲུབ་པའི་དཔེ་རྣམས་ཁོ་ནས་ཕྱི་དང་ནང་གི་དངོས་པོ་རྣམས་
རང་བཞིན་མེད་པར་རྟོགས་སུ་གཞུག་སླ་བ་དེ་ལྟར། དངོས་པོ་རྣམས་རང་
བཞིན་ཡོད་པར་གཞན་དབུ་མ་པ་དག་ལ་བདེ་བླག་ཏུ་སྒྲུབ་ནུས་པ་མ་ཡིན་ཏེ།
གཉིས་ཀ་ལ་གྲགས་པའི་དཔེ་མེད་པའི་ཕྱིར་ཏེ། ཁོ་བོ་ཅག་དངོས་པོ་འགའ་ལ་
རང་བཞིན་ཅུང་ཟད་ཀྱང་ཁས་མི་ལེན་པའི་ཕྱིར་རོ། ། དེ་ལྟར་ན་ཁོ་བོས་རྩོད་
པ་ཐམས་ཅད་བཟློག་པ་ཡིན་ལ་ལན་སུས་ཀྱང་བརྗོད་ནུས་པ་མ་ཡིན་ནོ། ། དེ་
བསན་འཇིག་རྟེན་དར་གྱི་སྲིན་བུ་ལྟར་རང་གི་རྣམ་པར་རྟོག་པའི་སྦུབས་ཀྱིས་
བཏུམས་པའི་སྟེང་དུ། རྟོག་གེ་ངན་པའི་སྲད་བུས་བྲེས་པའི་རྒྱ་སྲན་ཏེ་མ་ཀུན་
ནས་འཛུགས་པར་ཅི་སྟེ་བྱེད། གཞན་ཡང་། སུན་འབྱིན་ལྷག་མ་གོང་དུ་
བསྟན་པའང་ཤེས་བྱས་ནས། ། ཕྲད་པའི་བརྟག་པ་ལ་སོགས་ལན་དུ་འདི་
བརྗོད་བྱ། ། སུན་ཅི་ཕྱིན་དུ་རྒོལ་བའང་ཇི་ལྟར་ཡོད་མིན་ཞེས། ། སྔར་བཤད་
ལྷག་མ་ཕྱོགས་འདི་ཉིད་ཀྱིས་རྟོགས་པར་བྱ། ། རྒྱུ་འབྲས་ངོ་བོ་ཉིད་ཀྱིས་གྲུབ་
པར་སྨྲ་བ་ལ་སུན་འབྱིན་ལྷག་མ་སྔར་དངོས་པོ་རྣམས་མཐའ་བཞི་ལས་སྐྱེ་བ་
བཀག་པ་སོགས་གོང་དུ་བསྟན་པའང་ཤེས་པར་བྱས་ནས་རྒོལ་བ་གང་གིས་ཁྱོད་
ཀྱི་སུན་འབྱིན་འདིས་སུན་དབྱུང་བྱ་ཕྲད་པའམ་མ་ཕྲད་པར་སུན་འབྱིན་པ་ཞེས་
པའི་བརྟགས་པ་སོགས་ཀྱི་ལན་དུ་ཡང་སུན་དབྱུང་བྱ་དང་འབྱིན་བྱེད་གཉིས་
ཀའང་མཐའ་བཞི་ལས་སྐྱེ་བ་མེད་པའི་ཕྱིར་ཕྲད་མ་ཕྲད་རྣམ་པར་དཔྱད་དུ་མེད་
དོ་ཞེས་པ་འདི་བརྗོད་པར་བྱ་ཞིང་ཁོ་བོ་ཅག་གི་བསྟན་བཅོས་ལས་ནི་རྟོག་པ་
ལྡོག་པ་ཙམ་ཞིག་བརྗོད་པར་འདོད་པ་ཡིན་གྱི་རང་གི་ཕྱོགས་འགའ་ཞིག་སྒྲུབ་
པའམ། གཞན་གྱི་ཕྱོགས་སེལ་བར་བྱེད་པ་མ་ཡིན་ཏེ། བསལ་བར་བྱ་བའི་
དངོས་པོ་ཅུང་ཟད་ཀྱང་མ་དམིགས་པའི་ཕྱིར་རོ། ། དེའི་ཕྱིར་ཁོ་བོ་ཅག་ལ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 239
སུན་ཅི་ཕྱིན་དུ་རྒོལ་བའི་ཉེས་པ་ཇི་ལྟར་ཡོད་པ་མ་ཡིན་པ་དེ་ལྟར་སྔར་བཤད་
ཟིནཏོ། ། དེ་ལྟ་བུ་ལ་སོགས་པའི་སུན་འབྱིན་ལྷག་མ་ནི་ཕྱོགས་དེ་ཉིད་ཀྱིས་
རྟོགས་པར་བྱའོ། ། དེ་ལྟར་ན་དེ་ཉིད་དེ་ལས་བྱུང་མིན་ཞེས་པ་ནས། རྣམ་
པར་དཔྱོད་ན་མྱུར་དུ་གྲོལ་བ་འགྱུར་ཞེས་པའི་བར་གྱིས་བདག་མེད་པ་རྒྱས་པར་
བསྟན་ནས། ཉོན་མོངས་སྐྱོན་རྣམས་ཞེས་པ་ནས། འདི་ཡན་ཆད་ཀྱིས་ནི་
གང་ཟག་གི་བདག་མེད་པ་རྒྱས་པར་བསྟན་ཏོ། །
དེ་ལྟར་བདག་མེད་པ་གཉིས་རྒྱས་པར་བཤད་ནས། མདོར་བསྡུས་ཏེ་
དབྱེ་བ་བསྟན་པར་འདོད་པས་བཤད་པ། བདག་མེད་འདི་ནི་འགྲོ་རྣམས་
དགྲོལ་བའི་ཕྱིར། ། ཆོས་དང་གང་ཟག་དབྱེ་བས་རྣམ་གཉིས་གསུངས། །
བདག་མེད་པ་འདི་ནི་མདོར་བསྡུ་ན་ཆོས་ཀྱི་བདག་མེད་པ་དང་། གང་ཟག་གི་
བདག་མེད་པའི་དབྱེ་བས་རྣམ་པ་གཉིས་སུ་གསུངས་ལ། ཅིའི་ཕྱིར་བདག་མེད་
པརྣམ་པ་གཉིས་བསྟན་ཅེ་ན། གདུལ་བྱའི་འགྲོ་བ་རྣམས་ཉོན་མོངས་པ་དང་།
ཤེས་བྱའི་སྒྲིབ་པ་ལས་དགྲོལ་བར་བྱ་བའི་ཕྱིར་ཏེ། འདི་ལྟར་ཉན་ཐོས་དང་
རང་སངས་རྒྱས་ཀྱི་ཐེག་པ་དག་ལ་ཉོན་མོངས་པའི་སྒྲིབ་པ་ལས་གྲོལ་བར་བྱ་
བའི་ཕྱིར་གང་ཟག་གི་བདག་མེད་པ་བསྟན་ལ། ཐེག་པ་ཆེན་པོ་པ་དག་ལ་ཤེས་
བྱའི་སྒྲིབ་པ་ལས་གྲོལ་བར་བྱ་བའི་ཕྱིར་ཆོས་ཀྱི་བདག་མེད་པ་བསྟན་ཏོ། །
གལ་ཏེ་ཉན་རང་དག་ལའང་ཆོས་ཀྱི་བདག་མེད་རྟོགས་པ་ཡོད་པར་བཤད་པ་མ་
ཡིན་ནམ། ཇི་ལྟར་ན་དེ་དག་ལ་གང་ཟག་གི་བདག་མེད་པ་ཙམ་བསྟན་ཅེ་ན།
བདེན་མོད་ཀྱི། འོན་ཀྱང་དེ་དག་ནི་ཤེས་བྱ་ཤེས་པ་ལྷུར་མི་ལེན་པའི་ཕྱིར་ཆོས་
ཀྱི་བདག་མེད་རྫོགས་པར་བསྒོམ་པ་མེད་ལ། དེའི་ཕྱིར་དེ་དག་ལ་ཆོས་ཀྱི་
བདག་མེད་རྒྱས་པར་མ་བསྟན་ལ། རྣམ་པར་གྲོལ་བ་དོན་དུ་གཉེར་བའི་ཕྱིར་
ཁམས་གསུམ་གྱི་ཉོན་མོངས་པ་སྤོང་བའི་ ཐབས་གང་ཟག་གི་བདག་མེད་པ་



_240 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཡོངས་སུ་རྫོགས་པར་བསྒོམ་པ་ཡོད་ལ། དེའི་ཕྱིར་གང་ཟག་གི་བདག་མེད་པ་
ཙམ་ཞིག་བསྟན་ཏོ། དེ་ལྟ་ནའང་གང་ཟག་གི་བདག་མེད་པ་རྟོགས་པ་ཕུང་པོ་
རང་བཞིན་མེད་པར་རྟོགས་པ་ལ་རག་ལས་པའི་ཕྱིར་ཆོས་ཀྱི་བདག་མེད་རྟོགས་
པ་མེད་པ་མ་ཡིན་ནོ། །
དེ་ལྟར་སྟོན་པས་སླར་ཡང་འདི་གཉིས་ནི། ། གདུལ་བྱ་རྣམས་ལ་ཕྱེ་སྟེ་
རྣམས་མང་གསུངས། ། བདག་མེད་པ་རྣམ་པ་འདི་གཉིས་ནི་བཅོམ་ལྡན་
འདས་ཀྱིས་གདུལ་བྱའི་བསམ་པའི་དབང་གིས་མང་པོར་ཕྱེ་སྟེ་བསྟན་ཏོ། ། ཇི་
ལྟར་ཞེ་ན། སྤྲོས་དང་བཅས་པར་སྟོང་པ་ཉིད། ། བཅུ་དྲུག་བཤད་ནས་
མདོར་བསྡུས་ཏེ། ། སླར་ཡང་བཞིར་བཤད་དེ་དག་ནི། ། ཐེག་ཆེན་དུ་ཡང་
བཞེད་པ་ཡིན། ། ཇི་སྐད་དུ། ཤེས་རབ་ཀྱི་ཕ་རོལ་ཏུ་ཕྱིན་པ་ལས། རབ་
འབྱོར་གཞན་ཡང་བྱང་ཆུབ་སེམས་དཔའི་ཐེག་པ་ཆེན་པོ་དེ་ནི་འདི་ལྟ་སྟེ།
ནང་སྟོང་པ་ཉིད་དང་། ཕྱི་སྟོང་པ་ཉིད་དང་། ཕྱི་ནང་སྟོང་པ་ཉིད་དང་།
སྟོང་པ་ཉིད་སྟོང་པ་ཉིད་དང་། ཆེན་པོ་སྟོང་པ་ཉིད་དང་། དོན་དམ་པ་སྟོང་
པ་ཉིད་དང༌། འདུས་བྱས་སྟོང་པ་ཉིད་དང་། འདུས་མ་བྱས་སྟོང་པ་ཉིད་
དང་། མཐའ་ལས་འདས་པ་སྟོང་པ་ཉིད་དང༌། ཐོག་མ་དང་ཐ་མ་མེད་པ་
སྟོང་པ་ཉིད་དང༌། དོར་བ་མེད་པར་སྟོང་པ་ཉིད་དང་། རང་བཞིན་སྟོང་པ་
ཉིད་དང་། ཆོས་ཐམས་ཅད་སྟོང་པ་ཉིད་དང་། རང་གི་མཚན་ཉིད་སྟོང་པ་
ཉིད་དང་། མི་དམིགས་པ་སྟོང་པ་ཉིད་དང་། དངོས་པོ་མེད་པའི་ངོ་བོ་ཉིད་
སྟོང་པ་ཉིད་དོ། ། ཞེས་སྤྲོས་པ་དང་བཅས་ཏེ་སྟོང་པ་ཉིད་བཅུ་དྲུག་ཏུ་བཤད་
ནས། རབ་འབྱོར་གཞན་ཡང་དངོས་པོ་ནི་དངོས་པོས་སྟོང་ངོ་། ། དངོས་པོ་
མེད་པ་ནི་དངོས་པོ་མེད་པས་སྟོང་ངོ་། ། རང་བཞིན་ནི་རང་བཞིན་གྱིས་སྟོང་
ངོ། གཞན་གྱི་དངོས་པོ་ནི་གཞན་གྱི་དངོས་པོས་སྟོང་ངོ་། ། ཞེས་མདོར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _241
བསྡུས་ནས་སླར་སྟོང་པ་ཉིད་བཞིར་བཤད་དེ། སྟོང་པ་ཉིད་འདི་དག་ནི་ཐེག་
པ་ཆེན་པོ་ཞེས་ཀྱང་བྱ་སྟེ། ཤེས་བྱའི་སྒྲིབ་པའི་གཉེན་པོར་ཆོས་ཀྱི་བདག་མེད་
རྒྱསཔར་བསྟན་པ་ཡིན་པའི་ཕྱིར་རོ། ། སྟོང་ཉིད་བཅུ་དྲུག་པོ་དེ་དག་རེ་རེ་
ནས་བསྟན་པའི་ཕྱིར་བཤད་པ། གང་ཕྱིར་དེ་ཡི་རང་བཞིན་དེ། ། ཡིན་ཕྱིར་
མིག་ནི་མིག་གིས་སྟོང་། ། དེ་བཞིན་རྣ་བ་སྣ་དང་ལྕེ། ། ལུས་དང་ཡིད་ཀྱང་
བསྙད་པར་བྱ། ། ཐེར་ཟུག་གནས་པ་མ་ཡིན་དང་། ། འཇིག་པ་མ་ཡིན་ཉིད་
ཀྱི་ཕྱིར། ། མིག་ལ་སོགས་པའི་དྲུག་པོ་ཡི། ། རང་བཞིན་མེད་ཉིད་གང་ཡིན་
པ། ། དེ་ནི་ནང་སྟོང་ཉིད་དུ་འདོད། ། དེ་ལ་མིག་ནས་ཡིད་ཀྱི་སྐྱེ་མཆེད་ཀྱི་
བར་ལ་ནི་ནང་གི་ཆོས་ཞེས་བྱ་ལ། གལ་ཏེ་དེ་དག་ལའང་རང་བཞིན་ཅུང་ཞིག་
ཡོད་ན་མི་འཇིག་པ་ཐེར་ཟུར་ཏུ་གནས་པའམ། སྐད་ཅིག་དང་རྒྱུན་གྱིས་
འཇིག་པའི་མི་རྟག་པར་འགྱུར་ཏེ། དངོས་པོ་ལ་རྣམ་པ་གཞན་མི་སྲིད་པའི་
ཕྱིར་རོ། ། དེ་དག་ནི་རྟེན་ཅིང་འབྲེལ་བར་འབྱུང་བ་ཀུན་བརྟགས་པ་ཙམ་ལས་
རངབཞིན་ཅུང་ཟད་ཀྱང་མེད་པའི་ཕྱིར་ཐེར་ཟུག་ཏུ་གནས་པ་རྟག་པའང་མ་
ཡིན་ལ། སྐད་ཅིག་དང་རྒྱུན་གྱིས་འཇིག་པ་མི་རྟག་པ་ཉིད་ཀྱང་མ་ཡིན་པའི་
ཕྱིར་མིག་ལ་སོགས་པ་ནང་གི་སྐྱེ་མཆེད་དྲུག་པོ་ཡི་གདོད་མ་ནས་རང་རང་གི་ངོ༌
བོས་སྟོང་པའི་རང་བཞིན་མེད་པ་གང་ཡིན་པ་དེ་ཉིད་ནི་ནང་སྟོང་པ་ཉིད་དུ་
འདོད་དོ། ། ཅིའི་ཕྱིར་མིག་ལ་སོགས་པ་དེ་དག་རང་བཞིན་མེད་པར་ཡིན་ཞེ་
ན། གང་གི་ཕྱིར་མིག་ལ་སོགས་པ་དེ་དག་གི་རང་བཞིན་ནི་སྟོང་པ་ཉིད་དེ་ཉིད་
ཡིན་པའི་ཕྱིར་རོ། ། འདིར་མིག་ལ་སོགས་པའི་སྟོང་པ་ཉིད་གང་ཡིན་པ་དེ་ནི་
ཐོ་བས་བུམ་པ་བཅོམ་པ་ལྟ་བུའི་དངོས་པོ་མེད་པའང་མ་ཡིན་ལ། ལུང་པ་ཆུས་
སྟོང་པ་ལྟ་བུ་དགག་བྱ་དོན་གཞན་གྱིས་དབེན་པ་མ་ཡིན་དགག་གི་ངོ་བོའང་མ་
ཡིན་ཏེ་དེ་དག་ནི་གོ་རིམ་བཞིན་ཆད་པའི་སྟོང་པ་ཉིད་དང་། ཉི་ཚེ་བའི་སྟོང་



242 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པ་ཉིད་ཡིན་པས་སྒྲིབ་པ་གཉིས་ཀྱི་གཉེན་པོར་མི་རུང་བའི་ཕྱིར་རོ། ། འོ་ན་ཅི་
ཞེ་ན། མིག་ལ་སོགས་པའི་ཆོས་ཅན་དེ་དག་ཉིད་ཀྱི་རང་གི་ངོ་བོ་རྟག་མི་རྟག་
ལ་སོགས་པའི་སྤྲོས་པའི་མཐའ་གང་དུའང་མི་གནས་པའི་ཕྱིར་སྟོང་པ་ཉིད་ཅེས་
ཐ་སྙད་བཏགས་པར་ཟད་དོ། ། དེ་ལྟ་བུའི་སྟོང་པ་ཉིད་ནི་གནས་ལུགས་ཀྱི་དེ་
ཁོ་ན་ཉིད་ཡིན་ཏེ། དེ་ཕྱིན་ཅི་མ་ལོག་པར་ཁོང་དུ་ཆུད་པ་ལས་ནི་སྒྲིབ་པ་
གཉིས་སྤོང་བར་འགྱུར་བའི་ཕྱིར་ཏེ། འདི་ལྟར་ཉོན་མོངས་པ་དང་རྣམ་པར་
རྟོག་པ་རྣམས་ནི་ཕྱི་དང་ནང་གི་ཆོས་རྣམས་ལ་དངོས་པོར་མངོན་པར་ཞེན་པ་
ལས་བྱུང་བ་ཡིན་ལ། གང་གི་ཚེ་རྣལ་འབྱོར་པས་ཆོས་ཐམས་ཅད་གདོད་མ་
ནས་རང་གི་ངོ་བོས་སྟོང་པའི་མཐའ་གང་དུའང་མི་གནས་པར་རྟོགས་པ་དེའི་ཚེ་
དངོས་པོར་མངོན་པར་ཞེན་པ་ལྡོག་པས་ཉོན་མོངས་པ་དང་རྣམ་པར་རྟག་པ་སྐྱེ་
བའི་གོ་སྐབས་མེད་དོ། ། དེའི་ཕྱིར་བསྟན་བཅོས་ལས་ཀྱང་། ལས་དང་ཉོན་
མོངས་རྣམ་རྟོག་ལས། ། དེ་དག་སྤྲོས་ལས་སྤྲོས་པ་ནི། ། སྟོང་པ་ཉིད་ཀྱིས་
འགག་པར་འགྱུར། ། ཞེས་དང་། རིགས་པ་དྲུག་ཅུ་པར་ཡང་། གང་ཡང་
རུང་བའི་གནས་རྙེད་ནས། ། ཉོན་མོངས་སྦྲུལ་གདུག་གཡོན་ཅན་གྱིས། །
ཟིན་པར་འགྱུར་ཏེ་གང་གི་སེམས། ། གནས་མེད་དེ་ལྟར་ཟིན་མི་འགྱུར། །
ཅེས་གང་གསུངས་པ་ཡིན་ནོ། ། དེའི་ཕྱིར་ཆོས་ཐམས་ཅད་རང་གི་ངོ་བོས་སྟོང་
པའི་སྟོང་པ་ཉིད་ནི། ལྟ་བ་ཐམས་ཅད་ཀྱི་གཉེན་པོ། འཕགས་པའི་གང་ཟག་
ཐམས་ཅད་ཀྱི་གཤེགས་པའི་ལམ། དེ་བཞིན་གཤེགས་པ་ཐམས་ཅད་ཀྱི་ཐུགས།
གསུང་རབ་ཐམས་ཅད་ཀྱི་བརྗོད་བྱའི་སྙིང་པོ་ཡིན་པར་བདག་ལེགས་སུ་འདོད་
པ་དག་གིས་ཡིད་ཆེས་པར་བྱའོ། ། གང་དག་སྟོང་པ་ཉིད་དོན་དམ་པའི་བདེན་
པ་དོན་ལ་ཡོད་པར་འཛིན་པ་དེ་དག་གི་ལྟ་བ་དེ་ནི་སྒྲིབ་པ་གཉིས་ཀྱི་གཉེན་པོར་
རུང་བ་མ་ཡིན་ཏེ། འདི་ལྟར། གཉེན་པོ་གང་གིས་སྤང་བྱ་གང་ཞིག་འཇོམས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 243
པ་དེ་ནི་སྤང་བྱ་དེ་དང་། དམིགས་ཡུལ་གཅིག་ལ་འཛིན་སྟངས་འགལ་བ་ཞིག་
དགོས་པ་ཡིན་ཏེ། དཔེར་ན། སྒྲ་མི་རྟག་པར་ངེས་པ་དང་སྒྲ་རྟག་པར་འཛིན་
པ་བཞིན་ནོ། ། ཀུན་རྫོབ་ལས་མ་གཏོགས་པའི་དོན་དམ་ཡོད་པར་ལྟ་བ་གང་
ཡིན་པ་དེ་ནི། ཕུང་པོ་ལ་ལོག་པར་ཞུགས་པའི་ཉོན་མོངས་དང་རྣམ་རྟོག་དག་
དང་དམིགས་ཡུལ་གཅིག་ལ་དམིགས་པའང་མ་ཡིན་ལ། འཛིན་སྟངས་འགལ་
བའང་མ་ཡིན་ཏེ། བདེན་ གཉིས་ ཐ་དད་ པ་ ལ་ དམིགས་ པའི་ ཕྱིར་དང་།
དམིགས་ཡུལ་བདེན་པར་འཛིན་པའི་མངོན་ཞེན་དུ་མཚུངས་པའི་ཕྱིར་རོ། །
འདིས་ཉོན་མོངས་པ་དང་རྣམ་པར་རྟོག་པའི་གཉེན་པོ་མི་བྱེད་པར་མ་ཟད།
དེ་དག་གི་ས་བོན་རྟས་པར་ཡང་བྱེད་པ་ཡིན་ཏེ། འདི་ལྟར། འདོད་ཆགས་ལ་
སོགས་པའི་ཉོན་མོངས་པ་རྣམས་ནི་བདག་ཏུ་འཛིན་པའི་རྒྱུ་ཅན་ཡིན་ལ།
གང་ཞིག་ཕུང་པོ་ལས་མ་གཏོགས་པའི་དོན་དམ་པའི་བདག་ཡོད་པར་མངོན་
པར་ཞེན་པ་དེས་ནི་ཕུང་པོ་ལ་བདག་ཏུ་འཛིན་པའང་ཉིན་རེ་ཞིང་འཕེལ་བར་
བྱེདཔ་ཡིན་ཏེ། དཔེར་ན་གྲངས་ཅན་དང་། བྱེ་བྲག་པའི་བདག་ལྟ་བཞིན།
བདེ་བར་གཤེགས་པའི་སྙིང་པོའི་མིང་ཅན་གྱི་བདག་རྟག་པ་སེམས་ཅན་རྣམས་
ལ་དོན་དམ་པར་ཡོད་པར་ལྟ་བ་དག་ཀྱང་དེ་ལྟ་བུའི་ངང་ཚུལ་ཅན་ཡིན་ནོ། །
གང་ཞིག་སྤྲོས་པ་ལ་མངོན་པར་དགའ་བ་དེ་དག་ལ་རྣམ་པར་རྟོག་པ་དག:
འཕེལ་བར་འགྱུར་ཏེ། དཔེར་ན་བྱིས་པ་རྣམས་བཞིན་ནོ། ། བདེ་བར་
གཤེགས་པའི་སྙིང་པོ་གཙང་བདེ་རྟག་བདག་སོགས་སུ་ཞེས་པ་དག་ཀྱང་སྤྲོས་པ་
ལ་མངོན་པར་དགའ་བ་ཡིན་ནོ། ། དེ་བས་མཐར་འཛིན་གྱི་ལྟ་བ་ཐམས་ཅད་
དྲུང་ནས་འབྱིན་པར་ནུས་པའི་གཉེན་པོ་ཆོས་ཐམས་ཅད་རང་བཞིན་གྱིས་སྟོང་
པར་རྟོགས་པའི་ལྟ་བ་དང་གང་ཟག་རྣམས་ལ་རྣམ་གྲངས་དུ་མས་སྨོད་ཅིང་།
འཁོར་བ་དང་ངན་སོང་གི་རྒྱུར་གྱུར་པའི་ཉོན་མོངས་དང་། རྣམ་རྟོག་གི་ས་



244 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བོན་འཕེལ་བར་བྱེད་པའི་ཞེན་ལྟ་ལ་སྒོ་དུ་མ་ནས་བསྟོད་ཅིང་། དེ་ཉིད་ལ་རང་
གནས་ནས་གཞན་དག་ཀྱང་འགོད་པར་བྱེད་པའི་སྒོ་ནས་རང་ཕུང་བར་མ་ཟད་
གཞན་དག་ཀྱང་ཕུང་བར་བྱེད་པའི་མི་དགེ་བའི་བཤེས་གཉེན་དེ་དག་ནི་ཐར་པ་
འདོད་པ་རྣམས་ཀྱིས་མཆིལ་མའི་ཐལ་བ་བཞིན་དུ་རྒྱང་རིང་དུ་དོར་བར་རིགས་
སོ། ། དེ་ལ་ཕྱི་སྟོང་པ་ཉིད་ནི། གང་ཕྱིར་དེ་ཡི་རང་བཞིན་དེ། ། ཡིན་ཕྱིར་
གཟུགས་ནི་གཟུགས་ཀྱིས་སྟོང་། ། སྒྲ་དང་དྲི་རོ་རེག་བྱ་དང་། ། ཆོས་རྣམས་
ཉིད་ཀྱང་དེ་བཞིན་ནོ། ། གཟུགས་སོགས་རང་བཞིན་མེད་པ་ཉིད། ། ཕྱི་རོལ་
སྟོང་པ་ཉིད་དུ་འདོད། ། གཟུགས་ལ་སོགས་པ་ཕྱིའི་སྐྱེ་མཆེད་དྲུག་ནི་ཕྱིའི་ཆོས་
ཞེས་བྱ་ལ། དེ་དག་སྔར་ཇི་སྐད་བཤད་པའི་ཚུལ་གྱིས་རང་གི་ངོ་བོས་སྟོང་པ་
གང་ཡིན་པ་དེ་ནི་ཕྱི་སྟོང་པ་ཉིད་ཅེས་བྱའོ། ། གཉིས་ཀ་རང་བཞིན་མེད་ཉིད་
ན། ། ཕྱི་ནང་སྟོང་པ་ཉིད་ཡིན་ནོ། ། ཕྱི་དང་ནང་གི་སྐྱེ་མཆེད་གཉིས་ཀ་རང་
གི་ངོ་བོས་སྟོང་པའི་རང་བཞིན་མེད་པ་ཉིད་ནི་ཕྱི་ནང་སྟོང་པ་ཉིད་དོ། །
གཞན་དག་ནི་དབང་རྟེན་ཁོག་པ་ཉིད་རྒྱུད་ཀྱི་ནང་དང་སྐྱེ་མཆེད་ཀྱི་ཕྱི་ཡིན་
པས་ཕྱི་ནང་སྟོང་པ་ཉིད་ཀྱི་གཞིར་འདོད་དོ། ། ཆོས་རྣམས་རང་བཞིན་མེད་པ་
ཉིད། ། མཁས་པས་སྟོང་པ་ཉིད་ཅེས་སྙད། ། སྟོང་ཉིད་དེ་ཡང་སྟོང་ཉིད་
ཀྱིས། ། ངོ་བོ་སྟོང་པར་འདོད་པ་ཡིན། ། སྟོང་ཞེས་བྱ་བའི་སྟོང་ ཉིད་
གང་། ། སྟོང་ཉིད་སྟོང་ཉིད་དུ་འདོད་དེ། ། སྟོང་ཉིད་དངོས་པོའི་བློ་ཅན་
གྱི། ། འཛིན་པ་བཟློག་ཕྱིར་གསུངས་པ་ཡིན། ། ཕྱི་དང་ནང་གི་ཆོས་རྣམས་
རང་གི་ངོ་བོས་སྟོང་པའི་རང་བཞིན་མེད་པ་ཉིད་གང་ཡིན་པ་ནི་སྟོང་པ་ཉིད་
ཅེས་བསྙད་ལ། སྟོང་པ་ཉིད་དེའང་ཇི་སྐད་དུ། ། གལ་ཏེ་མི་སྟོང་ཅུང་ཟད་
ཡོད། ། སྟོང་པ་ཅུང་ཟད་ཡོད་པར་འགྱུར། ། མི་སྟོང་ཅུང་ཟད་ཡོད་མིན་
ན། ། སྟོང་པ་ཡོད་པར་ག་ལ་འགྱུར། ། ཅེས་གསུངས་པ་ལྟར། གལ་ཏེ་རང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 245
གི་ངོ་བོས་མི་སྟོང་པའི་ཆོས་ཅུང་ཟད་ཅིག་ཡོད་ན་དགག་གཞི་དེ་ལྟ་བུའི་སྟེང་དུ་
དགག་བྱ་འགའ་ཞིག་བཀག་པའི་ཆོས་སྟོང་པ་ཉིད་ཅེས་བྱ་བ་ཡོད་པར་འགྱུར་ན་
སྔར་བཤད་པའི་རིགས་པས་མི་སྟོང་པའི་ཆོས་ཅུང་ཟད་ཀྱང་མེད་ན། སྟོང་པ་
ཉིད་ཅེས་བྱ་བ་རང་གི་ངོ་བོས་གྲུབ་པ་ཅུང་ཟད་ཀྱང་ལྟ་ཡོད་རེ་ཀན། དེའི་ཕྱིར་
སྟོང་ཉིད་དེའང་སྟོང་པ་ཉིད་རང་གི་ངོ་བོས་སྟོང་པ་ཡིན་ལ། དེ་ནི་སྟོང་པ་ཉིད་
སྟོང་པ་ཉིད་ཅེས་བྱའོ། ། དེ་ཅིའི་ཕྱིར་བཤད་ཅེ་ན། བླུན་པོ་གང་དག་ཆོས་
ཐམས་ཅད་སྟོང་པ་ཉིད་དུ་བསྟན་པ་ན་སྟོང་ཉིད་ལའང་དངོས་པོའམ་བདེན་
པར་ཞེན་པ་དེ་དག་གི་འཛིན་པ་བཟློག་པའི་ཕྱིར་གསུངས་པ་ཡིན་ཏེ། ཇི་སྐད་
དུ། ཀུན་རྟོག་ཐམས་ཅད་གཞོམ་པའི་ཕྱིར། ། སྟོང་ཉིད་བདུད་རྩི་བསྟན་པ་
མཛད། ། གང་ལ་དེ་ལའང་འཛིན་ཡོད་པ། ། དེ་ནི་ཁྱོད་ཀྱིས་སྨད་པར་
མཛད། ། ཅེས་གསུངས་ཤིང་། རྒྱན་སྟུག་པོ་བཀོད་པ་ལས་ཀྱང་། སྟོང་པ་
ཉིད་ཀྱི་ལྟ་ཐོས་ཀྱང་། ། ལ་ལའི་ལྟ་བ་མ་ཞིག་ན། །གསོར་མི་རུང་བའི་ལྟ་ཅན་
ཏེ། ། སྨན་པས་བོར་བའི་ནད་པ་བཞིན། ། ཅེས་སྟོང་པ་ཉིད་བདེན་པར་
འཛིན་པ་དག་ནི་སྨན་པས་བོར་བའི་ནད་པ་བཞིན་དུ་གསོར་མི་རུང་བའི་ལྟ་བ་
ཅན་དུ་གསུངས་པའི་ཕྱིར་རོ། ། སེམས་ཅན་སྣོད་ཀྱི་འཇིག་རྟེན་ནི། ། མ་ལུས་
ཁྱབ་བྱེད་ཉིད་ཕྱིར་དང་། ། ཚད་མེད་དཔེ་ཡི་མུ་མཐའ་ནི། ། མེད་ཕྱིར་
ཕྱོགས་རྣམས་ཆེན་པོ་ཉིད། ། འདི་དག་བཅུ་ཆར་ཕྱོགས་རྣམས་ཀྱིས། ། སྟོང་
པ་ཉིད་དེ་གང་ཡིན་པ། ། ཆེན་པོ་སྟོང་པ་ཉིད་ཡིན་ཏེ། ། ཆེན་པོར་འཛིན་པ་
བཟློག་ཕྱིར་གསུངས། ། ཤར་ལ་སོགས་པའི་ཕྱོགས་རྣམས་ནི་སེམས་ཅན་དང་
སྣོད་ཀྱི་འཇིག་རྟེན་མ་ལུས་པ་ལ་ཁྱབ་པར་བྱེད་པ་ཡིན་ཏེ། ཕྱོགས་ཀྱི་ཆ་དེ་དང་
དེན་གནས་པའི་སེམས་ཅན་དང་སྣོད་རྣམས་ལ་ཤར་ལ་སོགས་པའི་ཕྱོགས་དེ་
དང་དེར་འདོགས་པའི་ཕྱིར་རོ། ། དེ་ལྟར་ན་མ་ལུས་པ་ཁྱབ་པར་བྱེད་པའི་



246
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཕྱིར་ཕྱོགས་རྣམས་ཆེན་པོ་ཉིད་དོ། ། གཞན་ཡང་བྱམས་པ་ལ་སོགས་པ་སྒོམ་པ་
ནི་ཕྱོགས་ཡོངས་སུ་བཅད་ནས་སྒོམ་པས་ན་ཕྱོགས་རྣམས་ཚད་མེད་པའི་དཔེ་
ཅན་དུ་གནས་པ་དེའི་ཕྱིར་མུ་མེད་པས་ཀྱང་ཆེན་པོ་ཉིད་ཤར་ལ་སོགས་པ་འདི་
དག་བཅུ་ཆར་ཡང་ཕྱོགས་རྣམས་ཀྱི་ངོ་བོས་སྟོང་པ་གང་ཡིན་པ་ནི་ཆེན་པོ་སྟོང་
པ་ཉིད་ཅེས་བྱའོ། ། འདི་ཅིའི་ཕྱིར་བཤད་ཅེ་ན། ། བྱེ་བྲག་པ་ལ་སོགས་པ་
རྣམས་ནི་ཐམས་ཅད་ལ་ཁྱབ་པའི་ཆེན་པོའི་རྗེས་སུ་འཛིན་པས་དེ་བཟློག་པའི་
ཕྱིར་གསུངས་སོ། ། འདི་ནི་དགོས་པའི་མཆོག་ཡིན་པས། ། དོན་དམ་མྱ་ངན་
འདས་པ་ཡིན། ། དེ་ནི་དེ་ཡིས་སྟོང་ཉིད་གང་། ། དེ་ནི་དོན་དམ་སྟོང་པ་
ཉིད། ། མྱ་ངན་འདས་དངོས་བློ་ཅན་གྱི། ། འཛིན་པ་བཟློག་པར་བྱ་བའི་
ཕྱིར། ། དོན་དམ་མཁྱེན་པས་དོན་དམ་པ། ། སྟོང་པ་ཉིད་ནི་བསྟན་པར་
མཛད། ། མྱ་ངན་ལས་འདས་པ་ནི་སྐྱེ་བུའི་དགོས་པ་ཐམས་ཅད་ཀྱི་མཆོག་ཡིན་
པའི་ཕྱིར་དོན་དམ་པ་ཞེས་བྱ་ལ། དེའང་ཇི་སྐད་དུ། གལ་ཏེ་མྱ་ངན་འདས་
དངོས་ན། ། མྱ་ངན་འདས་པ་འདུས་བྱས་འགྱུར། ། དངོས་པོ་འདུས་བྱས་མ་
ཡིན་པ། ། འགལ་ཡང་གང་ནའང་ཡོད་མ་ཡིན། ། ཞེས་པའི་ཚུལ་གྱིས་བདེན་
པར་མེད་པའི་ཕྱིར་མྱ་ངན་ལས་འདས་པ་དེ་ནི་དེ་ཡིས་སྟོང་པ་གང་ཡིན་པ་ནི་
དོན་དམ་པ་སྟོང་པ་ཉིད་ཅེས་བྱའོ། ། འདི་ཅིའི་ཕྱིར་བཤད་ཅེ་ན། བྱེ་བྲག་ཏུ་
སྨྲ་བ་གང་དག་མྱ་ངན་ལས་འདས་པ་འགོག་པ་རྫས་གྲུབ་ཀྱི་དངོས་པོར་འདོད་
པ་དག་གི་འཛིན་པ་བཟློག་པའི་ཕྱིར་གསུངས་པ་ཡིན་ནོ། ། རྐྱེན་ལས་བྱུང་ཕྱིར་
ཁམས་གསུམ་པོ། ། འདུས་བྱས་ཡིན་པར་ངེས་པར་བསྙད། ། དེ་ཉིད་དེ་ཡིས་
སྟོང་ཉིད་གང་། ། དེ་ནི་འདུས་བྱས་སྟོང་ཉིད་བསྙད། ། འདོད་པ་ལ་སོགས་
པའི་ཁམས་གསུམ་པོ་དེ་ནི་རྒྱུ་དང་རྐྱེན་ལས་སྐྱེས་པའི་ཕྱིར་འདུས་བྱས་ཞེས་བྱ་
ལ། དེ་ཉིད་དེ་ཡིས་སྟོང་པ་ནི་འདུས་བྱས་སྟོང་པ་ཉིད་དོ། ། གང་ལ་སྐྱེ་གནས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _247
འཇིག་མེད་པ། ། དེ་ནི་འདུས་མ་བྱས་ཞེས་བརྗོད། ། འདི་ཡི་སྟོང་ཉིད་གང་
ཡིན་པ། ། དེ་ནི་འདུས་མ་བྱས་སྟོང་ཉིད། ། གང་ལ་ཐོག་མར་སྐྱེ་བ་དང་བར་
དུ་གནས་པ་དང་ཐ་མར་འཇིག་པ་མེད་པ་དེ་ནི་འདུས་མ་བྱས་ཞེས་བྱ་ལ། དེ་
རང་གི་ངོ་བོས་སྟོང་པ་གང་ཡིན་པ་དེ་ནི་འདུས་མ་བྱས་སྟོང་པ་ཉིད་དོ། ། འདི་
ཅིའི་ཕྱིར་བཤད་ཅེ་ན། བྱེ་བྲག་ཏུ་སྨྲ་བ་ལ་སོགས་པ་ནམ་མཁའ་ལ་སོགས་པ་
འདུས་མ་བྱས་དག་ཀྱང་རྟག་པའི་རྗེས་སུ་འཛིན་པ་བཟློག་པའི་ཕྱིར་བཤད་
དོ། ། གང་ལ་མཐའ་ནི་ཡོད་མིན་པ། ། དེ་ནི་མཐའ་ལས་འདས་པར་
བརྗོད། ། དེ་ཡི་སྟོང་ཉིད་གང་ཡིན་པ། ། དེ་ནི་མཐའ་ལས་འདས་སྟོང་
ཉིད། ། གང་ལ་རྟག་པ་དང་ཆད་པའི་མཐའ་ཡོད་པ་མ་ཡིན་པ་དེ་ནི་མཐའ་
ལས་འདས་པ་སྟེ་དབུ་མའི་ལམ་མོ། ། དེ་ཉིད་རང་གི་ངོ་བོས་སྟོང་པ་གང་ཡིན་
པ་དེ་ནི་མཐའ་ལས་འདས་པ་སྟོང་པ་ཉིད་དོ། ། འདིའང་རྟག་ཆད་སྤངས་པ་
དབུ་མའི་ལམ་ལ་མངོན་པར་ཞེན་པ་བཟློག་པའི་ཕྱིར་བཤད་དོ། ། ཐོག་མ་དང་
པོ་ཐ་མ་མཐའ། ། དེ་དག་མེད་ཕྱིར་འཁོར་བ་ནི། ། ཐོག་མ་ཐ་མ་མེད་པར་
བརྗོད། ། འགྲོ་འོང་བྲལ་ཕྱིར་རྨི་ལམ་ལྟའི། ། སྲིད་འདི་དེ་ཡིས་དབེན་ཉིད་
གང་། ། དེ་ནི་ཐོག་མ་དང་ཐ་མ། ། མེད་པའི་སྟོང་པ་ཉིད་དོ་ཞེས། བསྟན་
བཅོས་ལས་ནི་ངེས་པར་བསྙད། ། འཁོར་བ་ལ་ནི་ཐོག་མའམ་དང་པོ་ཡོད་པ་
མ་ཡིན་ཏེ། རྒྱུ་མེད་དུ་འབྱུང་བར་ཐལ་བའི་ཕྱིར་རོ། ། ཐོག་མ་མེད་པའི་ཕྱིར་
ཐ་མ་མེད་དེ། ཐམ་ནི་ཐོག་མ་ལ་ལྟོས་པའི་ཕྱིར་རོ། ། གང་ལ་ཐོག་མ་དང་ཐ་
མ་མེད་པ་དེ་ལ་དབུས་ཡོད་པ་མ་ཡིན་ཞིང་། གང་ལ་ཐོག་མ་དང་ཐ་མ་དང་
དབུས་མ་དམིགས་པ་དེ་ལ་སྔ་མ་ནས་འདིར་འོང་བ་དང་འདི་ནས་ཕྱི་མར་འགྲོ་
བམེད་དོ། ། དེའི་ཕྱིར་རྨི་ལམ་ལྟ་བུའི་སྲིད་པ་འདི་ངོ་བོ་ཉིད་ཀྱིས་དབེན་པ་
གང་ཡིན་པ་དེ་ཉིད་ཐོག་མ་དང་ཐ་མ་མེད་པ་སྟོང་པ་ཉིད་དོ་ཞེས་འཆོས་སྐྱོབ་ཀྱི་



248 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཡོན་ཏན་དང་ལྡན་པའི་བསྟན་བཅོས་ཤེས་རབ་ཀྱི་ཕ་རོལ་ཏུ་ཕྱིན་པ་ལས་བསྙད་
དོ། ། དོར་བ་ཞེས་བྱ་འཐོར་བ་དང་། ། འབོར་བ་ལ་ནི་ངེས་པར་བརྗོད། །
དོརམེད་གཏོང་བ་མེད་པ་སྟེ། ། འགའ་ཡང་འབོར་མེད་གང་ཡིན་པའོ། །
དོར་བ་མེད་པ་དེ་ཉིད་ཀྱིས། ། དེ་ཉིད་སྟོང་པ་གང་ཡིན་པ། ། དེ་ཡི་ཕྱིར་ན་
དོར་མེད་པ། ། སྟོང་པ་ཉིད་ཅེས་བྱ་བར་བརྗོད། ། དོར་བ་ནི་འབོར་བ་དང་
འཐོར་བ་དང་གཏོང་བ་ལ་ངེས་པར་བརྗོད་ཅིང་། ཐ་སྙད་དུ་འགའ་ཡང་
འབོར་བའམ་དོར་བྱར་མེད་ཅིང་བླང་བར་བྱ་བ་སྦྱིན་པ་ལ་སོགས་པའི་དགེ་བ་
གང་ཡིན་པ་ནི་དོར་བ་མེད་པ་ཡིན་ལ། དོར་བ་མེད་པ་དེ་ཉིད་ཀྱིས་དེ་ཉིད་
སྟོང་པ་གང་ཡིན་པ་དེ་ནི་དོར་བ་མེད་པ་སྟོང་པ་ཉིད་ཅེས་བྱ་སྟེ། འདིའང་དགེ་
བ་ལ་བླང་བྱར་མངོན་པར་ཞེན་པ་བཟློག་པའི་ཕྱིར་གསུངས་སོ། ། འདུས་བྱས་
ལ་སོགས་ངོ་བོ་ཉིད། ། གང་ཕྱིར་སློབ་མ་རང་སངས་རྒྱས། ། རྒྱལ་སྲས་དེ་
བཞིན་གཤེགས་རྣམས་ཀྱིས། ། མ་མཛད་དེ་ཕྱིར་འདུས་བྱས་ལ། ། སོགས་པ་
རྣམས་ཀྱི་ངོ་བོ་ཉིད། ། རང་བཞིན་ཉིད་དུ་བསྙད་པ་སྟེ། ། དེ་ཉིད་དེ་ཡིས་
སྟོང་ཉིད་གང་། ། དེ་ནི་རང་བཞིན་སྟོང་པ་ཉིད། ། འདུས་བྱས་དང་འདུས་
མཁྱས་ལ་སོགས་པའི་ངོ་བོ་གང་ཡིན་པ་དེ་ནི་སློབ་མ་ཉན་ཐོས་ལ་སོགས་པའི་
ཤེསཔ་དང་མཐོང་བས་མ་མཛད་པ་དེའི་ཕྱིར་ངོ་བོ་ཉིད་ཅེས་བསྙད་ལ། དེ་
ཉིད་དེ་ཡིས་སྟོང་པ་ཉིད་གང་ཡིན་པ་དེ་ནི་རང་བཞིན་སྟོང་པ་ཉིད་ཅེས་བསྙད་
དོ། ། ཁམས་བཅོ་བརྒྱད་དང་རེག་དྲུག་དང་། ། དེ་ལས་བྱུང་བའི་ཚོར་དྲུག་
དང་། གཟུགས་ཅན་གཟུགས་ཅན་མིན་དེ་བཞིན། ། འདུས་བྱས་འདུས་མ་
བྱས་ཆོས་རྣམས། ། ཆོས་དེ་དག་ནི་ཐམས་ཅད་ཀྱི། ། དེ་དག་གིས་དབེན་སྟོང་
ཉིད་གང་
། །མིག་ལ་སོགས་པ་ནང་གི་ཁམས་དྲུག་དང་། གཟུགས་ལ་སོགས་
པ་ཕྱིའི་ཁམས་དྲུག་དང་། མིག་གི་རྣམ་པར་ཤེས་པ་ལ་སོགས་པ་རྣམ་པར་ཤེས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 249
པའི་ཁམས་དྲུག་སྟེ་ཁམས་བཅོ་བརྒྱད་དང་། མིག་གི་འདུས་ཏེ་རེག་པ་ལ་
སོགས་པ་རེག་པ་དྲུག་དང་། དེ་དག་ལས་བྱུང་བའི་ཚོར་བ་དྲུག་ལ་སོགས་པ་
ཆོས་ཐམས་ཅད་ཀྱི་རང་གི་ངོ་བོས་སྟོང་པ་ཉིད་གང་ཡིན་པ་ནི་ཆོས་ཐམས་ཅད་
སྟོང་པ་ཉིད་དོ། ། གཟུགས་རུང་ལ་སོགས་དངོས་མེད་གང་། ། དེ་ནི་རང་
མཚན་སྟོང་པ་ཉིད། ། གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཀྱི་རང་
གི་མཚན་ཉིད་གཟུགས་སུ་རུང་བ་ལ་སོགས་པ་རྣམས་བདེན་པའི་དངོས་པོར་
མེདཔ་གང་ཡིན་པ་དེ་ནི་རང་གི་མཚན་ཉིད་སྟོང་པ་ཉིད་དོ། ། གཟུགས་ལ་
སོགས་པའི་ཆོས་རྣམས་ཀྱི་མཚན་ཉིད་ཅི་ཞེ་ན། རྒྱས་པར་བསྟན་པའི་ཕྱིར་
བཤད་པ། གཟུགས་ནི་གཟུགས་རུང་མཚན་ཉིད་ཅན། ། ཚོར་བ་མྱོང་བའི་
མཚན་ཉིད་ཅན། ། འདུ་ཤེས་མཚན་མར་འཛིན་པ་སྟེ། ། འདུ་བྱེད་མངོན་
པར་འདུ་བྱེད་པའོ། ། ཡུལ་ལ་སོ་སོར་རྣམ་རིག་པ། ། རྣམ་ཤེས་རང་གི་
མཚན་ཉིད་དོ། ། ཕུང་པོ་སྡུག་བསྔལ་རང་མཚན་ཉིད། ། ཁམས་ཀྱི་བདག་
ཉིད་སྦྲུལ་གདུག་འདོད། ། གཟུགས་ནི་གཟུགས་ཅན་ནང་ཕན་ཚུན་ཕྲད་པ་ན་
འགྱུར་བ་སྐྱེད་དུ་རུང་བའི་ཕྱིར་གཟུགས་སུ་རུང་བའི་མཚན་ཉིད་ཅན་ནོ། །
ཚོར་བ་ནི་དགེ་སྡིག་གི་རྣམ་སྨིན་སིམ་གདུང་སོགས་མྱོང་བའི་མཚན་ཉིད་ཅན་
ནོ། ། འདུ་ཤེས་ནི་ཆོས་རྣམས་ཀྱི་ཐུན་མོང་མ་ཡིན་པའི་མཚན་མ་འཛིན་པའི་
མཚན་ཉིད་ཅན་ནོ། ། འདུ་བྱེད་ནི་སེམས་ཡུལ་ལ་མངོན་པར་འདུ་བྱེད་པའི་
མཚན་ཉིད་ཅན་ནོ། ། རྣམ་པར་ཤེས་པ་ནི་གཟུགས་སོགས་ཡུལ་རྣམས་ལ་སོ་
སོར་རྣམ་པར་རིག་པའི་མཚན་ཉིད་ཅན་ནོ། ། ཉེ་བར་ལེན་པའི་ཕུང་པོ་རྣམས་
ནི་སྡུག་བསྔལ་གསུམ་གང་རུང་གི་མཚན་ཉིད་ཅན་ནོ། ། ཁམས་རྣམས་ནི་
འཛིན་པར་ཆོས་མཐུན་པའི་སྒོ་ནས་སྦྲུལ་གདུག་པའི་མཚན་ཉིད་ཅན་ནོ། །
ཡང་ན་སྡུག་བསྔལ་གྱི་འབྱུང་ཁུངས་སུ་གྱུར་པའི་ཕྱིར་རོ། ། སྐྱེ་མཆེད་རྣམས་ནི་



250 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སངས་རྒྱས་ཀྱིས། ། སྐྱེ་བའི་སྒོར་གྱུར་ཉིད་དུ་གསུངས། ། ཅི་སྟེ་སེམས་བྱུང་
ངམ་སྡུག་བསྔལ་སྐྱེ་བའི་སྒོར་གྱུར་པའི་ཕྱིར་རོ། ། རྟེན་ཅིང་འབྲེལ་བར་འབྱུང་
བ་གང་། ། དེ་ནི་འདུ་འཕྲོད་མཚན་ཉིད་དོ། ། རྟེན་ཅིང་འབྲེལ་བར་འབྱུང་
བནི་རྒྱུ་དང་རྐྱེན་འདུས་ཤིང་ཚོགས་པ་ལས་བྱུང་བའི་ཕྱིར་འདུ་འཕྲོད་ཀྱི་མཚན་
ཉིད་ཅན་ནོ། ། གཏོང་བ་སྦྱིན་པའི་ཕ་རོལ་ཕྱིན། ། ཚུལ་ཁྲིམས་གདུང་མེད་
མཚན་ཉིད་བཟོད། ། ཁྲོ་མེད་མཚན་ཉིད་བརྩོན་འགྲུས་ཀྱི། ། ཁ་ན་མ་ཐོ་མེད་
ཉིད་དོ། ། སྦྱིན་པ་ནི་ལུས་དང་ལོངས་སྤྱོད་སོགས་གཏོང་བའི་ངང་ཚུལ་ཅན་
དང༌། ཚུལ་ཁྲིམས་ནི་ཉོན་མོངས་པས་གདུང་བ་མེད་པ་དང་། བཟོད་པ་ནི་མི་
མཐུན་ཕྱོགས་ཁོང་ཁྲོ་བ་མེད་པ་དང་། བརྩོན་འགྲུས་ནི་དགེ་བའི་ཆོས་ཡོངས་
སུ་འཛིན་པའི་མཚན་ཉིད་ཅན་ཡིན་པའི་ཕྱིར་ཁ་ན་མ་ཐོ་བ་མེད་པ་ཉིད་དོ། །
བསམ་གཏན་སྡུད་པའི་མཚན་ཉིད་ཅན། ། དེ་ནི་དགེ་བའི་ཆོས་སྡུད་པའི་ཕྱིར་
རམ། དམིགས་པ་ལ་སེམས་ཉེ་བར་སྡུད་པའི་ཕྱིར་རོ། ། ཤེས་རབ་ཆགས་
མེད་མཚན་ཉིད་དོ། ། མྱ་ངན་ལས་འདས་པར་བགྲོད་པའི་ཕྱིར་འགའ་ལའང་
ཆགས་པ་མེད་པའི་ཕྱིར་རོ། ། ཕ་རོལ་ཕྱིན་པ་དྲུག་རྣམས་ཀྱི། ། མཚན་ཉིད་
འདི་དག་ཡིན་པར་བརྗོད། ། བསམ་གཏན་རྣམས་དང་ཚད་མེད་དང་། ། དེ་
བཞིན་གཞན་གང་གཟུགས་མེད་པ། ། དེ་དག་ཡང་དག་མཁྱེན་པ་ཡིས། ། མི་
འཁྲུགསམཚན་ཉིད་ཅན་དུ་གསུངས། ། བསམ་གཏན་ལ་སོགས་པ་དེ་དག་ནི་
བཅོམ་ལྡན་འདས་ཀྱིས་མི་འཁྲུགས་པའི་མཚན་ཉིད་ཅན་དུ་གསུངས་ཏེ། དེ་
དགནི་འདོད་པ་ལ་འདོད་ཆགས་དང་བྲལ་ཏེ་ཁོང་ཁྲོ་བ་སྤངས་པས་ཐོབ་པའི་
ཕྱིར་རོ། ། བྱང་ཆུབ་ཕྱོགས་ནི་སུམ་ཅུ་བདུན། ། ངེས་པར་འབྱུང་བྱེད་རང་
མཚན་ཉིད། ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ནི་འཁོར་བ་ལས་
འདའ་བའི་རྒྱུ་ཡིན་པའི་ཕྱིར་ངེས་པར་འབྱུང་བར་བྱེད་པའི་མཚན་ཉིད་ཅན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 251
ནོ། ། སྟོང་པ་ཉིད་ཀྱི་མཚན་ཉིད་ནི། ། དམིགས་པ་མེད་པས་རྣམ་རྟོག་
དབེན། ། དངོས་པོ་མ་དམིགས་པས་རྣམ་པར་རྟོག་པའི་དྲི་མས་ཉེ་བར་མ་
སྦགས་པའི་རྣམ་པར་ཐར་པའི་སྒོ་སྟོང་པ་ཉིད་ནི། རྣམ་པར་དབེན་པའི་
མཚན་ཉིད་ཅན་ནོ། ། མཚན་མ་མེད་པའི་ཞི་ཉིད་དེ། ། གསུམ་པའི་མཚན་
ཉིད་སྡུག་བསྔལ་དང་། ། གཏི་མུག་མེད་པའོ། ། རྣམ་པར་ཐར་པའི་སྒོ་མཚན་
མ་མེད་པ་ནི། མཚན་མ་མ་དམིགས་པའི་སྒོ་ནས་ཞི་བའི་མཚན་ཉིད་ཅན་
ནོ། ། རྣམ་པར་ཐར་པའི་སྒོ་གསུམ་པ་སྨོན་པ་མེད་པ་ནི། ། སྡུག་བསྔལ་དང་
གཏི་མུག་མེད་པའི་མཚན་ཉིད་ཅན་ཏེ། འདུ་བྱེད་སྡུག་བསྔལ་གྱི་བདག་ཉིད་
ཅན་རྣམས་ལ་ཡང་དག་པར་རྗེས་སུ་ལྟ་ཞིང་ཤེས་རབ་ཀྱིས་འདུ་བྱེད་ཀྱི་རང་
བཞིན་ལ་ལྟ་བ་ན་སྨོན་པར་མི་བྱེད་པའི་ཕྱིར་རོ། ། དེ་ལ་བདག་མེད་པར་རྣམ་
པ་གཉིས་ནི་སྟོང་པ་ཉིད་ཀྱི་རྣམ་པའོ། ། གཟུགས་སོགས་སྤྲོས་པའི་མཚན་མ་ཉེ་
བར་ཞི་བའི་ཕྱིར་མྱ་ངན་ལས་འདས་པ་ནི་མཚན་མ་མེད་པའི་རྣམ་པའོ། །
སྡུག་ཀུན་གཉིས་ཀྱིས་བསྡུས་པའི་ཟག་པ་དང་བཅས་པའི་ཆོས་རྣམས་ནི་སྨོན་པ་
མེད་པའི་རྣམ་པའོ། ། དེ་དག་ལ་དམིགས་པའི་འཇིག་རྟེན་པའི་ཏིང་ངེ་འཛིན་
ནི་སྟོང་པ་ཉིད་ལ་སོགས་པའི་ཏིང་ངེ་འཛིན་ཞེས་བརྗོད་ལ། ། དེ་དག་ལ་
དམིགས་པའི་འཇིག་རྟེན་ལས་འདས་པའི་ཡེ་ཤེས་ལ་ནི་རྣམ་པར་ཐར་པའི་སྒོ་
སྟོང་པ་ཉིད་ལ་སོགས་པ་བརྗོད་དོ། ། རྣམ་ཐར་གྱི་མཚན་ཉིད་རྣམ་པར་གྲོལ་
བྱེད་པའོ། ། གཟུགས་ཅན་གཟུགས་ལ་ལྟ་བ་ནི་རྣམ་པར་ཐར་པ་དང་པོའོ། །
གཟུགས་མེད་གཟུགས་ལ་ལྟ་བ་ནི་གཉིས་པའོ། ། སྡུག་པའི་རྣམ་པར་ཐར་པ་ནི་
གསུམ་པའོ། ། གཟུགས་མེད་ཀྱི་རྣམ་པར་ཐར་པ་བཞི་དང་། འདུ་ཤེས་དང་
ཚོར་བ་འགོག་པའི་རྣམ་པར་ཐར་པ་དང་བརྒྱད་པོ་དག་ནི་སྙོམས་འཇུག་གི་སྒྲིབ་
པལས་གྲོལ་བར་བྱེད་པའི་ཕྱིར་རྣམ་པར་གྲོལ་བར་བྱེད་པའི་མཚན་ཉིད་ཅན་



252
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དེ་ལ་གཟུགས་ཅན་གཟུགས་ལ་ལྟ་བའི་རྣམ་པར་ཐར་པ་ནི། སྤྲུལ་པའི་
སྒྲིབ་པ་ལས་གྲོལ་བར་བྱ་བའི་ཕྱིར། བསམ་གཏན་གྱི་དངོས་གཞི་ལ་བརྟེན་
ནས་རྣལ་འབྱོར་པ་བདག་ལ་གཟུགས་ཅན་གྱི་འདུ་ཤེས་ཉེ་བར་བཞག་ནས་ཕྱི་
རོལ་གྱི་གཟུགས་རྣམས་ལ་སྡུག་མི་སྡུག་དང་། ཆེ་ཆུང་སྣ་ཚོགས་པར་མོས་པར་
བྱེད་པའི་ཏིང་ངེ་འཛིན་དང་ཤེས་རབ་མཚུངས་ལྡན་དང་བཅས་པའོ། །
རྣམ་ཐར་གཉིས་པ་ནི། གཞན་རྣམས་སྔ་མ་དང་འདྲ་ཞིང་རྣལ་འབྱོར་
པ་རང་ཉིད་ལ་གཟུགས་ཅན་གྱི་འདུ་ཤེས་ཉེ་བར་བཤིག་པ་ནི་ཁྱད་པར་རོ། །
སྡུག་པའི་རྣམ་པར་ཐར་པ་ནི། གཟུགས་སྡུག་པ་དང་། མི་སྡུག་པ་
སྤྲུལ་པ་ལ་འདོད་པ་དང་མི་འདོད་བའི་སྒྲིབ་པ་ལས་གྲོལ་བར་བྱ་བའི་ཕྱིར་
བསམ་གཏན་བཞི་པ་ལས་བརྟེན་ནས་རྣལ་འབྱོར་པ་རང་ལ་གཟུགས་ཀྱི་འདུ་
ཤེས་བཤིགས་ནས། གཟུགས་སྡུག་མི་སྡུག་བར་མ་གསུམ་ལ་དམིགས་ཏེ། དེ་
དག་ཕན་ཚུན་ལྟོས་པའི་འདུ་ཤེས་དང་། རྗེས་སུ་འབྲེལ་བའི་འདུ་ཤེས་དང་།
མཐར་སྡུག་པར་རོ་གཅིག་ཏུ་མོས་པར་བྱས་ཏེ་སྒོམ་པའི་ཏིང་ངེ་འཛིན་དང་ཤེས་
རབ་མཚུངས་ལྡན་དང་བཅས་པའོ། ། གཟུགས་མེད་ཀྱི་རྣམ་ཐར་བཞི་ནི།
དགོས་ཆེད་རང་རང་གི་རོ་མྱང་གི་སྒྲིབ་པ་ལས་གྲོལ་བར་བྱ་བའི་ཕྱིར་རོ། ། །
དེ་ལ་ནམ་མཁའ་མཐའ་ཡས་སྐྱེས་མཆེད་ཀྱི་རྣམ་པར་ཐར་པ་ནི། སྦྱོར་
བའི་དུས་སུ་ནམ་མཁའ་མཐའ་ཡས་སོ་སྙམ་དུ་མོས་པ་བྱེད་ཅིང་། དངོས་
གཞིའི་དུས་སུ། དེ་ཉིད་ལ་གསལ་སྣང་ཡོངས་སུ་རྫོགས་པའི་ཏིང་ངེ་འཛིན་
དང་ཤེས་རབ་མཚུངས་ལྡན་དང་བཅས་པ་གང་ཞིག རང་གི་སྙོམས་འཇུག་རོ་
མྱོང་གི་སྒྲིབ་པ་ལས་གྲོལ་བར་བྱེད་པའོ། ། དེ་བཞིན་དུ་རྣམ་ཤེས་མཐའ་ཡས་
དང་། ཅིའང་མེད་པ་དང་། འདུ་ཤེས་མེད་འདུ་ཤེས་མེད་མིན་གྱི་རྣམ་ཐར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 253
རྣམས་ལའང་ཅི་རིགས་པར་ཤེས་པར་བྱའོ། །
འདུ་ཤེས་དང་ཚོར་བ་འགོག་པའི་རྣམ་ཐར་ནི། འདུ་ཤེས་དང་ཚོར་བ་
འགོག་པའི་སྒྲིབ་པ་ལས་གྲོལ་བའི་ཕྱིར་དུ། སྲིད་རྩེའི་སེམས་ལ་བརྟེན་ནས་
ཚོར་འདུ་རགས་པ་མ་ལུས་པ་འགོག་པའི་སྙོམས་འཇུག་གོ། ། སྟོབས་ཞེས་བྱ་བ་
ཤིན་ཏུ་ནི། ། རྣམ་པར་ངེས་པའི་རང་བཞིན་གསུངས། ། འཆད་པར་འགྱུར་
བའི་སྟོབས་བཅུ་ནི་ཤིན་ཏུ་རྣམ་པར་ངེས་ཤིང་གཏན་ལ་ཕེབས་པའི་རང་བཞི་
ཅན་དུ་ཤེས་པརབྱ་སྟེ། ཤིན་ཏུ་གཏན་ལ་འབེབས་པ་ཉིད་ཀྱིས་ཐོགས་པ་མེད་
པའི་ཕྱིར་རོ། ། སྐྱོབ་པའི་མི་འཇིགས་པ་རྣམས་ནི། ། ཤིན་ཏུ་བརྟན་པའི་ངོ༌
བོ་ཉིད། ། འདི་ལྟར། ངས་ཆོས་ཐམས་ཅད་མངོན་པར་བྱང་ཆུབ་བོ་ཞེས་
དམ་བཅས་པ་ལ། ཆོས་འདི་བྱང་མ་ཆུབ་བོ་ཞེས་རྒོལ་བ་མེད་པ་རང་དོན་
རྟོགས་པའི་ཆོས་ལ་མི་འཇིགས་པ་དང་། ངས་ཟག་པ་ཐམས་ཅད་ཟད་དོ་ཞེས་
དམ་བཅས་པ་ན། ཟག་པའི་རྣམ་པ་འདི་མ་ཟད་དོ་ཞེས་རྒོལ་བ་པོ་མེད་པ་རང་
དོན་སྤངས་པའི་ཆོས་ལ་མི་འཇིགས་པ་དང་། ངས་ཉན་ཐོས་རྣམས་ལ་བར་
ཆད་ཀྱི་ཆོས་སུ་གསུངས་པ་དེ་དག་བསྟན་ཀྱང་བར་ཆད་དུ་མི་འགྱུར་རོ་ཞེས་
རྒོལ་བ་མེད་པ་གཞན་དོན་བར་ཆད་ཀྱི་ཆོས་སྟོན་པ་ལ་མི་འཇིགས་པ་དང་།
ངས་སྡུག་བསྔལ་ལས་ངེས་པར་འབྱིན་པའི་ལམ་དུ་བསྟན་པ་དེ་དག་བསྟེན་ཀྱང་
སྡུག་བསྔལ་ལས་ངེས་པར་འབྱིན་པར་མི་འགྱུར་རོ་ཞེས་རྒོལ་བ་པོ་མེད་པ་གཞན་
དོན་ངེས་པར་འབྱིན་པའི་ལམ་སྟོན་པ་ལ་མི་འཇིག་པ་སྟེ། སྐྱོབ་པ་སངས་རྒྱས་
ཀྱི་མི་འཇིགས་པ་དེ་ལྟ་བུ་རྣམས་ནི་ཤིན་ཏུ་བརྟན་པའི་མཚན་ཉིད་ཅན་ཏེ།
སུས་ཀྱང་གཞན་དུ་འགྱུར་བར་བྱ་བར་མི་ནུས་པའི་ཕྱིར་རོ། །
སོ་སོ་ཡང་དག་རིག་རྣམས་ནི། ། སྤོབས་སོགས་ཆད་མེད་མཚན་ཉིད་
ཅན། ། སོ་སོ་ཡང་དག་པར་རིག་པ་བཞི་ནི། ཆོས་དང་། དོན་དང་། ངེས་



254
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མོ།
པའི་ཚིག་དང་། སྤོབས་པ་སོ་སོ་ཡང་དག་པར་རིག་པ་རྣམས་སོ། ། དེ་དག་ནི་
གོ་རིམ་བཞིན་དུ། རྗོད་བྱེད་ཀྱི་ཚིག་དང་། བརྗོད་བྱའི་དོན་དང་། ཡུལ་སོ་
སོའི་ངེས་ཚིག་དང་། ཆོས་རྣམས་ཀྱི་རབ་དབྱེ་རྒྱ་ཆེན་པོ་རྣམས་ལ་ཐོགས་པ་
མེད་པར་འཇུག་པའི་ཏིང་ངེ་འཛིན་དང་ཤེས་རབ་མཚུངས་ལྡན་དང་བཅས་
པའོ། ། དེ་དག་ལྡན་པའི་སྤོབས་པ་མཐར་གཏུགས་པ་མེད་པའི་ཕྱིར་སྤོབས་
སོགས་ཆད་པ་མེད་པའི་མཚན་ཉིད་ཅན་ནོ། ། འགྲོ་ལ་ཕན་པ་ཉེར་སྒྲུབ་
པ། ། བྱམས་པ་ཆེན་པོ་ཞེས་བྱའོ། ། བྱམས་པ་ཆེན་པོ་ནི། འགྲོ་བ་ལ་གནས་
སྐབས་དང་མཐར་ཐུག་གི་ཕན་པ་ཉེ་བར་སྒྲུབ་པའི་མཚན་ཉིད་ཅན་ནོ། ། སྡུག་
བསྔལ་ཅན་རྣམས་ཡོངས་སྐྱོབ་པ། ། ཐུགས་རྗེ་ཆེན་པོ། ཐུགས་རྗེ་ཆེན་པོ་ནི།
སེམས་ཅད་སྡུག་བསྔལ་ཅན་རྣམས་ཡོངས་སུ་སྐྱོབ་པར་འདོད་པའི་མཚན་ཉིད་
ཅན་ནོ། ། དགའ་བ་ནི། རབ་དགའི་མཚན་ཉིད། དགའ་བ་ཆེན་པོ་ནི།
སེམས་ཅན་བདེ་བ་དང་ལྡན་པ་རྣམས་ལ་དམིགས་ནས་རབ་ཏུ་དགའ་བའི་
མཚན་ཉིད་ཅན་ནོ། ། བཏང་སྙོམས་ནི། མ་འདྲེས་མཚན་ཉིད་ཅན་ཤེས་
བྱ། ། བཏང་སྙོམས་ཆེན་པོ་ནི། རྗེས་སུ་ཆགས་པ་དང་། ཁོང་ཁྲོ་བ་སོགས་
དང་མ་འདྲེས་པའི་མཚན་ཉིད་ཅན་ནོ། ། སངས་རྒྱས་ཆོས་ནི་མ་འདྲེས་པ། །
བཅུ་དང་བརྒྱད་དུ་གང་འདོད་གང་། ། གང་ཕྱིར་སྟོན་དེས་མི་འཕྲོགས་པ། །
དེ་ཕྱིར་མི་འཕྲོགས་རང་མཚན་ཉིད། ། སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་ལ། སྤྱོད་པས་བསྡུས་པ་དྲུག་ནི། སྐུ་ལ་འཁྲུགས་པ་མི་མངའ་བ་དང་།
གསུང་ལ་ཅ་ཅོ་མི་མངའ་བ་དང་། སེམས་ཅན་གྱི་དོན་ལ་བསྙེལ་བ་མི་མངའ་བ་
དང་། ཐུགས་མཉམ་པར་མ་བཞག་པ་མི་མངའ་བ་དང་། འཁོར་འདས་ལ་
བླང་དོར་ཐ་དད་པའི་འདུ་ཤེས་མི་མངའ་བ་དང་། སོ་སོར་མ་བརྟགས་པར་
གདུལ་བྱ་ཡལ་བར་འདོར་བའི་བཏང་སྙོམས་མི་མངའ་བའོ། ། རྟོགས་པས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 255
བསྡུས་པ་དྲུག་ནི། འདུན་པ་དང་། བརྩོན་འགྲུས་དང༌
། དྲན་པ་དང་།
ཏིང་ངེ་འཛིན་དང་། ཤེས་རབ་དང་། རྣམ་པར་གྲོལ་བ་ཉམས་པ་མི་མངའ་
བའོ། ། ཕྲིན་ལས་ཀྱིས་བསྡུས་པ་གསུམ་ནི། སྒོ་གསུམ་གྱི་ལས་ཐམས་ཅད་ཡེ་
ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བའོ། ། ཡེ་ཤེས་ཀྱིས་བསྡུས་
པ་གསུམ་ནི། དུས་གསུམ་གྱི་ཤེས་བྱ་ལ་མ་ཆགས་མ་ཐོགས་པའི་ཡེ་ཤེས་ཀྱི་
གཟིགས་པ་འཇུག་པའོ། ། དེ་ལྟ་བུ་ལ་སོགས་པ་དག་ནི། མི་འཕྲོགས་པའི་
མཚན་ཉིད་ཅན་ཏེ། འཁྲུལ་པ་ལ་སོགས་པ་མི་མངའ་བས་གླགས་མེད་པས་
ཐུབ་པར་མི་ནུས་པའི་ཕྱིར་རོ། ། རྣམ་ཀུན་མཁྱེན་ཉིད་ཡེ་ཤེས་ནི། ། མངོན་
སུམ་མཚན་ཉིད་ཅན་དུ་འདོད། ། གཞན་ནི་ཉི་ཚེ་བ་ཉིད་ཀྱིས། ། མངོན་སུམ་
ཞེས་བྱར་མི་འདོད་དོ། ། རྣམ་པ་ཐམས་ཅད་མཁྱེན་པ་ཉིད་ནི། ཕུང་པོ་དང་།
ཁམས་དང་། སྐྱེ་མཆེད་ཀྱིས་བསྡུས་པའི་ཆོས་ཐམས་ཅད་ལ་མངོན་སུམ་པའི་
མཚན་ཉིད་ཅན་ནོ། ། གཞན་ཉན་ཐོས་དང་རང་སངས་རྒྱས་རྣམས་ཀྱི་མཁྱེན་
པ་ནི་ཉི་ཚེ་བ་ཉིད་ཡིན་པས་རྣམ་པ་ཀུན་མངོན་སུམ་དུ་མཁྱེན་པ་ཞེས་བྱ་བར་མི་
འདོད་དོ། ། གང་ཞིག་འདུས་བྱས་མཚན་ཉིད་དང་། ། འདུས་མ་བྱས་པའི་
མཚན་ཉིད་གང་། ། དེ་དེ་ཁོ་ནས་སྟོང་པའི་ཕྱིར། ། དེ་ནི་རང་མཚན་སྟོང་པ་
ཉིད། ། རང་གི་མཚན་ཉིད་སྟོང་པ་ཉིད་བཤད་ཟིན་ཏོ། ། ད་ལྟ་བ་འདི་མི་
གནས་ཤིང་། ། འདས་དང་མ་འོངས་ཡོད་མ་ཡིན། ། གང་དུ་དེ་དག་མི་
དམིགས་པ། ། དེ་དག་མི་དམིགས་པ་ཞེས་བརྗོད། ། མི་དམིགས་པ་དེ་རང་ངོ་
བོ། ། དེ་ཡིས་དབེན་པ་ཉིད་གང་དེ། ། ཐེར་ཟུག་གནས་མིན་འཇིག་མིན་
པས། ། མི་དམིགས་ཞེས་བྱའི་སྟོང་ཉིད་དོ། ། ད་ལྟ་བ་ནི་སྐད་ཅིག་མ་ཉིད་
ཀྱིས་མི་གནས་པའི་ཕྱིར་དང་། འདས་པ་དང་མ་འོངས་པ་ནི་ཞིག་པ་དང་མ་
སྐྱེས་པའི་ཕྱིར་དུས་གསུམ་པོ་དེ་ལ་མི་དམིགས་པ་ཞེས་བརྗོད་ལ། དེ་དག་ཐེར་



256 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཟུག་ཏུ་གནས་པ་མིན་ཞིང་། འཇིག་པ་མ་ཡིན་པའི་ཕྱིར་རང་གི་ངོ་བོས་དབེན་
པ་གང་ཡིན་པ་ནི་མི་དམིགས་པ་སྟོང་པ་ཉིད་ཅེས་བྱའོ། ། རྐྱེན་ལས་བྱུང་ཕྱིར་
དངོས་པོ་རྣམས། ། འདུས་པ་པ་ཡི་ངོ་བོ་མེད། ། འདུས་པ་པ་ནི་དེ་ཉིད་
ཀྱིས། ། སྟོང་ཉིད་དངོས་མེད་སྟོང་ཉིད་དོ། ། དངོས་པོ་རྣམས་ནི་རྒྱུ་དང་རྐྱེན་
འདུས་པ་ལས་བྱུང་བའི་ཕྱིར་འདུས་པའི་ངོ་བོ་མེད་ལ། དེ་ཉིད་རང་གི་ངོ་བོས་
སྟོང་པ་ནི་དངོས་པོ་མེད་པའི་ངོ་བོ་ཉིད་སྟོང་པ་ཉིད་དོ། ། སྟོང་ཉིད་བཅུ་དྲུག་
སྤྲོས་པ་དང་བཅས་ཏེ་བཤད་ཟིན་ཏོ། ། མདོར་བསྡུས་པའི་སྟོང་པ་ཉིད་བཞི་པོ་
བརྗོད་པར་བྱ་སྟེ། འདི་ལྟར། དངོས་པོའི་སྒྲ་ནི་མདོར་བསྡུས་ན། ། ཕུང་པོ་
ལྔ་རྣམས་བརྗོད་པ་ཡིན། ། དེ་རྣམས་དེ་ཡིས་སྟོང་ཉིད་གང་། ། དེ་དངོས་
སྟོང་པ་ཉིད་དུ་བཤད། ། དངོས་པོའི་སྒྲས་ནི་ཕུང་པོ་ལྔ་བརྗོད་ལ། དེ་རྣམས་
དེ་ཡིས་སྟོང་པ་ཉིད་གང་ཡིན་པ་དེ་ནི་དངོས་པོ་སྟོང་པ་ཉིད་ཅེས་བྱའོ། །
མདོར་བསྡུས་ན་ ནི་ དངོས་མེད་ པར། ། འདུས་མ་བྱས་ ཆོས་ རྣམས་ ལ་
བརྗོད། ། དེ་ནི་དངོས་མེད་དེས་སྟོང་ཉིད། ། དངོས་པོ་མེད་པ་སྟོང་ཉིད་
དོ། ། དངོས་པོ་མེད་པ་ནི་ནམ་མཁའ་དང་མྱ་ངན་ལས་འདས་པ་ལ་སོགས་པ་
འདུས་མ་བྱས་ཡིན་ལ། དེ་རྣམས་དེ་ཉིད་ཀྱི་རང་གི་ངོ་བོས་སྟོང་པ་ཉིད་ནི།
དངོས་པོ་མེད་པའི་སྟོང་ཉིད་དོ། ། རང་བཞིན་ངོ་བོ་ཉིད་མེད་ནི། ། རང་
བཞིན་ཞེས་བྱའི་སྟོང་ཉིད་དེ། ། འདི་ལྟར་རང་བཞིན་མ་བྱས་པས། ། རང་
བཞིན་ཞེས་ནི་བྱ་བར་བསྙད། ། ཆོས་རྣམས་ཀྱི་རང་བཞིན་ཉན་ཐོས་ལ་སོགས་
པས་མ་བྱས་པ་ནི་རང་བཞིན་ཞེས་བསྙད་ལ། རང་བཞིན་དེའི་ངོ་བོ་ཉིད་མེད་
པ་ནི་རང་བཞིན་སྟོང་པ་ཉིད་ཅེས་བྱའོ། ། སངས་རྒྱས་རྣམས་ནི་འབྱུང་
བའམ། ། མ་བྱུང་རུང་སྟེ་དངོས་སུ་ན། ། དངོས་པོ་ཀུན་གྱིས་སྟོང་པ་
ཉིད། ། གཞན་གྱི་དངོས་པོར་རབ་ཏུ་བསྒྲགས། ། ཡང་དག་མཐའ་དང་དེ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
257
བཞིན་ཉིད། ། དེ་གཞན་དངོས་པོའི་སྟོང་ཉིད་དོ། ། སངས་རྒྱས་རྣམས་བྱུང་
བའམ། མ་བྱུང་ཡང་རུང་སྟེ་དེ་ཁོ་ན་བཞིན་དུ་གནས་པའི་དངོས་པོ་རྣམས་ཀྱི་
སྟོང་པ་ཉིད་ནི་ཡེ་ཤེས་ཕུལ་དུ་བྱུང་བས་རྟོགས་བྱ་ཡིན་པའི་ཕྱིར་གཞན་གྱི་
དངོས་པོར་རབ་ཏུ་བསྒྲགས་སོ། ། ཡང་ན་འཁོར་བ་ལས་འདས་པའི་ཕྱིར་
གཞན་གྱི་དངོས་པོ་ཞེས་བྱ་བ་ནི་ཡང་དག་པའི་མཐའ་དང་། དེ་བཞིན་ཉིད་དེ།
དེ་དག་རང་བཞིན་གྱིས་དབེན་པ་ཉིད་ནི་གཞན་གྱི་དངོས་པོ་སྟོང་པ་ཉིད་
དོ། ། ཤེས་ རབ་ ཕ་ རོལ་ ཕྱིན་ ཚུལ་ ལས། ། དེ་ དག་ དེ་ སྐད་ རབ་ ཏུ་
བསྒྲགས། ། ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་ལས། སྤྲོས་པ་དང་བཅས་
པ་སྟོང་པ་ཉིད་བཅུ་དྲུག་དང། མདོར་བསྡུས་པའི་སྟོང་པ་ཉིད་བཞི་པོ་དེ་དག་
གོང་དུ་བཤད་པའི་ཚུལ་དེ་སྐད་དུ་རབ་ཏུ་བསྒྲགས་སོ། །
དེ་ནས་དེ་ལ་གནས་པའི་བྱང་ཆུབ་སེམས་དཔའི་ཡོན་ཏན་བརྗོད་པའི་སྒོ་
ནས་མཇུག་བསྡུ་བའི་ཕྱིར་བཤད་པ། དེ་ལྟར་བློ་གྲོས་ཟེར་གྱིས་སྣང་བ་གསལ་
བྱས་པའི། ། རང་གི་ལག་ན་གནས་པའི་སྐྱུ་རུ་ར་བཞིན་དུ། ། སྲིད་གསུམ་
འདི་དག་མ་ལུས་གདོད་ནས་སྐྱེ་མེད་པར། ། རྟོགས་དེ་ཐ་སྙད་བདེན་པའི་
སྟོབས་ཀྱིས་འགོག་པར་འགྱུར། ། གོང་དུ་བཤད་པའི་ཚུལ་དེ་ལྟར་རྣམ་པར་
དཔྱད་པ་ལས་བྱུང་བའི་བློ་གྲོས་ཀྱི་ཟེར་གྱིས། དེ་ཁོ་ན་ཉིད་མཐོང་བའི་གེགས་
ཀྱི་མུན་པ་བཅོམ་སྟེ་དེ་ཁོ་ན་ཉིད་ཀྱི་སྣང་བ་གསལ་བར་བྱས་པའི་སེམས་དཔས་
ནི། དཔེར་ན་རང་གི་ལག་ན་གནས་པའི་སྐྱུ་རུ་རའི་ཕྱི་ནང་ཐམས་ཅད་མ་
བསྒྲིབས་པར་གསལ་བ་དེ་བཞིན་དུ། སྲིད་གསུམ་གདོད་མ་ནས་སྐྱེ་བ་མེད་
པར་རྟོགས་པས། དོན་དམ་པར་འགོག་པ་ལ་སྙོམས་པར་འཇུག་པ་མེད་ཀྱང་
འཇིག་རྟེན་གྱི་ཐ་སྙད་བདེན་པའི་སྟོབས་ཀྱིས་སྤྲོས་པ་ཐམས་ཅད་དང་བྲལ་བའི་
དེ་བཞིན་ཉིད་ཀྱི་རང་བཞིན་གྱི་འགོག་པ་ལ་སྙོམས་པར་འཇུག་པར་འགྱུར་



258 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རོ། ། འགོག་པ་མངོན་དུ་བྱས་ཏེ་གཞན་དོན་ཡལ་བར་འདོར་རམ་ཞེ་ན། མ་
ཡིན་ཏེ། རྟག་ཏུ་འགོག་པ་རྟོགས་པའི་བསམ་ལྡན་ཡིན་མོད་ཀྱི། ། འགྲོ་བ་
མགོན་མེད་པ་ལའང་སྙིང་རྗེ་སྐྱེད་པར་བྱེད། ། དེས་ནི་རྟག་ཏུ་འགོག་པ་ལ་
སྙོམས་པ་འཇུག་པའི་ནུས་པ་ཐོབ་མོད་ཀྱི། འོན་ཀྱང་སྲིད་པའི་འགྲོ་བ་མགོན་
མེད་པ་རྣམས་ལ་སྙིང་རྗེ་སྐྱེད་དེ། འགོག་པ་མངོན་དུ་བྱེད་པའང་མ་ཡིན་
ནོ། ། དེའི་ཕྱིར་འདིའི་སྦྱོར་བ་ནི་འཁོར་བར་གཏོགས་པ་ཡིན་ལ། བསམ་པ་
ནི་མྱ་ངན་ལས་འདས་པར་གཏོགས་པ་ཡིན་ནོ། ། དེ་གོང་བདེ་གཤེགས་གསུང་
སྐྱེས་སངས་རྒྱས་འབྲིང་བཅས་ནི། ། མ་ལུས་པ་རྣམས་བློ་ཡིས་ཕམ་པར་བྱེད་
པའང་ཡིན། ། བྱང་ཆུབ་སེམས་དཔའི་ས་དྲུག་པ་དེའི་གོང་རོལ་བདུན་པ་ལ་
སོགས་པར་ནི། བདེ་བར་གཤེགས་པའི་གསུངས་ལས་སྐྱེས་པ་ཉན་ཐོས་དང་།
སངས་རྒྱས་འབྲིང་རང་སངས་རྒྱས་དང་བཅས་པ་རྣམས་མ་ལུས་པ་བློ་ཤེས་རབ་
ཀྱི་སྟོབས་ཀྱིས་ཕམ་པར་བྱེད་པའང་ཡིན་ནོ། ། ཀུན་རྫོབ་དེ་ཉིད་གཤོག་ཡངས་
དཀར་པོ་རྒྱས་གྱུར་པ། ། ངང་པའི་རྒྱལ་པོ་དེ་ནི་སྐྱེ་བོ་ངང་པ་ཡི། །མདུན་དུ་
བདར་ནས་དགེ་བའི་རླུང་གི་ཤུགས་སྟོབས་ཀྱིས། ། རྒྱལ་བའི་ཡོན་ཏན་རྒྱ་
མཚོའི་ཕ་རོལ་མཆོག་ཏུ་འགྲོ། ། ཀུན་རྫོབ་དང་དེ་ཁོ་ན་ཉིད་དོན་དམ་པའི་
གཤོག་པ་རྒྱས་པར་གྱུར་པ་ངང་པའི་རྒྱལ་པོ་ལྟ་བུ་ས་དྲུག་པ་ལ་གནས་པའི་བྱང༌
ཆུབ་སེམས་དཔའདེ་ནི་རང་གི་གདུལ་བྱའི་སྐྱེ་བོ་ངང་པའི་ཚོགས་ཀྱིས་མདུན་དུ་
བདར་ནས་ཚོགས་གཉིས་ཀྱི་དགེ་བའི་རླུང་གི་ཤུགས་ཀྱི་སྟོབས་ཀྱིས་རྒྱལ་བའི་
ཡོན་ཏན་ཟད་མི་ཤེས་ཤིང་མུ་མཐའ་མེད་པ་རྒྱ་མཚོ་ལྟ་བུའི་ཕ་རོལ་དུ་མྱུར་དུ་
འགྲོ་བར་འགྱུར་རོ། ། དབུ་མ་ལ་འཇུག་པ་ལས། སེམས་བསྐྱེད་པ་དྲུག་པའི་
རྣམ་པར་བཤད་པའོ།། ། ། །
དེའི་འོག་ཏུ་སེམས་བསྐྱེད་པ་བདུན་པ་རིང་དུ་སོང་བའི་དབང་དུ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _259
བྱས་ནས་བཤད་པ། རིང་དུ་སོང་བ་འདིར་ནི་སྐད་ཅིག་དང་། ། སྐད་ཅིག་ལ་
ནི་འགོག་ལ་འཇུག་འགྱུར་ཞིང་། ། ཐབས་ཀྱི་ཕ་རོལ་ཕྱིན་ལེགས་འབར་བ་
ཐོབ། ། བྱང་ཆུབ་སེམས་དཔའི་ས་བདུན་པ་རིང་དུ་སོང་བ་འདིར་ནི་སེམས་ཀྱི་
སྐད་ཅིག་གཅིག་ལ་སྤྲོས་པ་ཐམས་ཅད་དང་བྲལ་བའི་མཚན་ཉིད་ཀྱི་འགོག་པ་ལ་
སྙོམས་པར་མཇུག་ཅིང་ལྡང་གི། འགོག་པ་མངོན་དུ་བྱེད་པ་ནི་མ་ཡིན་ཏེ། ས་
དེར་ཐབས་ཀྱི་ཕ་རོལ་ཏུ་ཕྱིན་པ་ལེགས་པར་འབར་ཞིང་ཡོངས་སུ་དག་པ་ཐོབ་
པའི་ཕྱིར་རོ། །འགོག་པའི་སྙོམས་པར་འཇུག་པ་ཞེས་བྱ་བ་འདིའི་རང་བཞིན་
ཅི་ཞེ་ན། མདོ་ལས། འགོག་པའི་སྙོམས་འཇུག་ཅེས་པའི་མིང་ཙམ་ཞིག་
འབྱུང་ཞིང་། དེའི་མཚན་ཉིད་ཆེན་པོ་དག་གིས་མི་མཐུན་པར་མཛད་དེ།
འདི་ལྟར་འཕགས་པ་ཐོགས་མེད་ཀྱིས། འགོག་པའི་སྙོམས་པར་འཇུག་པ་གང་
ཞེན། ཅི་ཡང་མེད་པའི་སྐྱེ་མཆེད་ཀྱི་འདོད་ཆགས་དང་བྲལ་ལ་སྲིད་པའི་རྩེ་མོ་
ལས་གྱེན་དུ་བསྐྱོད་པའི་ཞི་བར་གནས་པའི་འདུ་ཤེས་སྔོན་དུ་བཏང་བའི་ཡིད་ལ་
བྱེད་པས། སེམས་དང་སེམས་ལས་བྱུང་བའི་ཆོས་བརྟན་པ་མ་ཡིན་པ་རྣམས་
དང་། བརྟན་པ་དེ་དག་ལས་ཀྱང་ཁ་ཅིག་འགོག་པ་ལ་འགོག་པའི་སྙོམས་པར་
འཇུག་པ་ཞེས་བཏགས་སོ་ཞེས་ཚོགས་བདུན་འཁོར་བཅས་འགགས་པའི་ཕུང་
པོའི་གནས་སྐབས་ལ་བཏགས་པའི་ལྡན་མིན་འདུ་བྱེད་དུ་བཤད་ཅིང་། སློབ་
དཔོན་འདི་ནི་སྤྲོས་པ་ཐམས་ཅད་དང་བྲལ་བའི་དེ་བཞིན་ཉིད་ལ་འགོག་པ་ཞེས་
བྱ་ལ། གང་གི་ཚེ་ས་དྲུག་པར་ཤེས་རབ་ཀྱི་ཕ་རོལ་ཏུ་ཕྱིན་པ་ཐོབ་པས། དེ་ལྟ་
བུའི་འགོག་པ་ལ་ཇི་ལྟར་འདོད་པར་སྙོམས་པར་འཇུག་པ་ལ་འགོག་པའི་སྙོམས་
པར་འཇུག་པ་ཞེས་བཞེད་དེ། འགྲེལ་པར། འགོག་པ་ལ་སྙོམས་པར་འཇུག་
པནི། ཡང་དག་པའི་མཐའ་ལ་སྙོམས་པར་འཇུག་པ་ཡིན་པས། དེ་བཞིན་
ཉིད་ལ་འགོག་པ་ཞེས་བྱ་བར་བརྗོད་དེ། སྤྲོས་པ་ཐམས་ཅད་འགོག་པར་



260
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འགྱུར་བའི་ཕྱིར་རོ། ། ཞེས་བཤད་དོ། ། དེ་བས་ན་འགོག་པའི་སྙོམས་པར་
འཇུག་པ་ནི་འཇིག་རྟེན་ལས་འདས་པའི་ཡེ་ཤེས་ཁྱད་པར་བ་ཡིན་ལ། ཉན་
ཐོས་དང་རང་སངས་རྒྱས་རྣམས་ནི་ཞི་བ་ལ་མངོན་པར་དགའ་བའི་ཕྱིར་འགོག་
པ་ལ་སྙོམས་པར་ཞུགས་པ་ན་ཡུན་རིང་དུ་གནས་པར་འགྱུར་ལ། བྱང་ཆུབ་
སེམས་དཔའ་རྣམས་ནི་ཞི་བ་མི་འདོད་པའི་ཕྱིར་དང་། ཐབས་ལ་མཁས་པའི་
ཕྱིར་ས་བདུན་པ་ནས་སྐད་ཅིག་རེ་རེ་ལ་འགོག་པ་ལ་འཇུག་ཅིང་ལྡང་བས་ཉན་
རང་དག་བློའི་སྟོབས་ཀྱིས་ཟིལ་གྱིས་གནོན་པ་ཡིན་ནོ། ། དབུ་མ་ལ་འཇུག་པ་
ལས། སེམས་བསྐྱེད་པ་བདུན་པའི་བཤད་པའོ། །། །
ད་ནི་སེམས་བསྐྱེད་པ་བརྒྱུད་པ་མི་གཡོ་བའི་དབང་དུ་བྱས་ནས་
བཤད་པ། ཡང་ཡང་སྔར་དགེ་ལས་ལྷག་ཐོབ་བྱའི་ཕྱིར། ། གང་དུ་ཕྱིར་མི་
ལྡོག་པ་ཉིད་འགྱུར་བ། ། མི་གཡོ་དེ་ལ་བདག་ཉིད་ཆེ་དེ་འཇུག ། སེམས་
བསྐྱེད་པ་བརྒྱད་པ་ལ་གནས་པའི་བདག་ཉིད་ཆེན་པོ་དེ་ནི་སྔར་ས་བདུན་པ་
མན་ཆད་ཀྱི་ཚོགས་གཉིས་ཀྱི་དགེ་བ་ལས་ལྷག་པ་ཡང་དང་ཡང་དུ་ཐོབ་པར་བྱ་
བའི་ཕྱིར། ས་གང་དུ་མི་སྐྱེ་བའི་ཆོས་ལ་བཟོད་པ་ཐོབ་པས་རྫོགས་པའི་བྱང་
ཆུབ་ལས་རྣམ་པ་ཐམས་ཅད་དུ་ཕྱིར་མི་ལྡོག་པ་ས་བརྒྱད་པ་མི་གཡོ་བ་དེ་ལ་
འཇུག་པར་འགྱུར་རོ། ། ཇི་ལྟར་ན་ས་བརྒྱད་པ་དེར་ས་བདུན་པ་མན་ཆད་
ལས་ལྷག་པའི་དགེ་བ་ཐོབ་པར་འགྱུར་ཞེ་ན། ས་བདུན་པ་མན་ཆད་དུ་ནི་རྩོལ་
བ་དང་བཅས་པའི་ཕྱིར་དང་། ས་བརྒྱད་པ་ཐོབ་ནས་རྩོལ་བ་མེད་པར་རང་གི་
རང་གིས་འཇུག་པའི་ཕྱིར་ཏེ། དཔེར་ན་གྲུ་ཆེན་པོ་རྒྱ་མཚོ་ལ་མ་ཐུག་བར་དུ་
རྩོལ་བས་བསྐྱོད་དེ་འགྲོ་བ་དང་། རྒྱ་མཚོར་ཕྱིན་ནས་རླུང་གིས་བསྐྱོད་དེ་རྩོལ་
མེད་དུ་འགྲོ་བའི་མྱུར་བུལ་གྱི་ཁྱད་པར་བཞིན་ནོ། ། གཞན་ཡང་། འདི་ཡི་
སྨོན་ལམ་ཤིན་ཏུ་དག་འགྱུར་ཞིང། ། རྒྱལ་བ་རྣམས་ཀྱིས་འགོག་ལས་སློང་བར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _261
མཛད། ། བྱང་ཆུབ་སེམས་དཔའ་འདིས་སེམས་དང་པོ་བསྐྱེད་པའི་ཚེ་སྨོན་
ལམ་འབུམ་ཕྲག་གྲངས་མེད་བཅུ་བཏབ་པ་གང་ཡིན་པ་དེ་དག་གནས་སྐབས་
འདིར་ཡང་ཡོངས་སུ་དག་པར་འགྱུར་བས་དེའི་ཕྱིར་དེ་ལ་སྨོན་ལམ་གྱི་ཕ་རོལ་
ཏུ་ཕྱིན་པ་ཆེས་ལྷག་པར་འགྱུར་རོ། ། བྱང་ཆུབ་སེམས་དཔའི་ས་མི་གཡོ་བ་
འདི་ཐོབ་མ་ཐག་ཏུ་ཉོན་མོངས་པ་མ་ལུས་པ་སྤངས་པའི་ཕྱིར་དང་། ཆོས་ཀྱི་
དབྱིངས་ལས་ཡུན་རིང་དུ་གོམས་པར་བྱས་པའི་ཕྱིར། འབད་པ་མེད་པར་དེ་
བཞིན་ཉིད་ཀྱི་ངང་དུ་འགོག་པ་ལ་སྙོམས་པར་འཇུག་པར་འགྱུར་ལ། དེའི་ཚེ་
རྒྱལ་བ་རྣམས་ཀྱིས་འདི་སྐད་ཅེས། ངེད་ཀྱི་ཡེ་ཤེས་སྟོབས་སོགས་སངས་རྒྱས་
ཆོས་ཀྱི་རྣམས། ། དེ་དག་ཁྱོད་ལ་མེད་ཀྱིས་དེ་ལ་བརྩོན་འགྲུས་རྩོམས། ། ཞེས་
སོགས་ཀྱིས་འགོག་པ་ལས་སློང་བར་མཛད་ཅིང་། དེ་བཞིན་གཤེགས་པའི་ཡེ་
ཤེས་ཉེ་བར་བསྒྲུབ་པ་ལ་སྐུལ་བར་མཛད་དོ། ། ཅིའི་ཕྱིར་འདི་འགོག་པ་ལས་
སློང་བར་མཛད་ཅེ་ན། སངས་རྒྱས་ཀྱི་ཆོས་རྣམས་ཐོབ་པར་བྱ་བའི་ཕྱིར་ཏེ།
འདི་ལྟར། ཆགས་པ་མེད་པའི་བློ་ནི་སྐྱོན་རྣམས་དག་དང་ལྷན་ཅིག་མི་གནས་
ཕྱིར། ། ས་བརྒྱད་པ་ལ་དྲི་མ་དེ་དག་རྩ་བཅས་ཉེ་བར་ཞི་འགྱུར་ཞིང་། །ཉོན་
མོངས་ཟད་ཅིང་ཁམས་གསུམ་བླ་མར་གྱུར་ཀྱང་སངས་རྒྱས་རྣམས་ཀྱི་ནི། །
འབྱོར་པ་མཁའ་ལྟར་མཐའ་བྲལ་མ་ལུས་ཐོབ་པ་ནུས་མ་ཡིན། ། ས་བརྒྱུད་པ་
ལ་སྐྱེ་བའི་རྒྱུར་གྱུར་པའི་ཁམས་གསུམ་ན་སྤྱོད་པའི་ཉོན་མོངས་པའི་དྲི་མ་དེ་
དག་རྩ་བ་དང་བཅས་པ་ཉེ་བར་ཞི་བར་འགྱུར་ཏེ། ཇི་ལྟར་སྣང་བ་དང་མུན་པ་
ལྷན་ཅིག་མི་གནས་པ་ལྟར་གང་ལའང་ཆགས་པ་མེད་ཅིང་རྣམ་པར་མི་རྟོག་པའི་
བློ་ནི་ཆགས་སོགས་སྐྱོན་རྣམས་དང་ལྷན་ཅིག་མི་གནས་པའི་ཕྱིར་རོ། ། དེའི་
ཕྱིར་ཉོན་མོངས་པ་མ་ལུས་པ་ཟད་པའི་ཕྱིར་མཆོད་པར་འོས་པས་ཁམས་གསུམ་
བླ་མར་གྱུར་ཡང་། སངས་རྒྱས་རྣམས་ཀྱི་ཡོན་ཏན་གྱི་འབྱོར་པ་མ་ལུས་པ་ཐོབ་



262 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པར་ནུས་པ་མ་ཡིན་ཡིན་པས། དེ་ཐོབ་པར་བྱ་བའི་ཕྱིར་འདིས་བསྒྲིམ་པར་བྱ་
དགོས་སོ། ། གལ་ཏེ་བྱང་ཆུབ་སེམས་དཔའ་འདིས་གནས་སྐབས་དེར་ཉོན་
མོངས་པ་མ་ལུས་པར་སྤངས་ན་འཁོར་བར་སྐྱེ་བའི་རྒྱུ་མེད་པའི་ཕྱིར་ཇི་ལྟར་
འདིའི་སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་འགྱུར་ཞེ་ན། འཁོར་བ་
འགགས་ཀྱང་དབང་རྣམས་བཅུ་པོ་ཐོབ་པར་འགྱུར་ཞིང་དེ་དག་གིས། ། སྲིད་
པའི་འགྲོ་བར་རང་གི་བདག་ཉིད་སྣ་ཚོགས་སྟོན་པར་བྱེད་པར་འགྱུར། །
འདིའི་འཁོར་བ་འགགས་མོད་ཀྱི་དེ་ལྟ་ནའང་། འདིས་འཆད་པར་འགྱུར་བའི་
དབང་བཅུ་ཐོབ་པར་འགྱུར་ཞིང་། དེ་དག་གི་དབང་གིས་སྲིད་པའི་འགྲོ་བར་
གཞན་གྱི་དོན་དུ་ཡིད་ཀྱི་རང་བཞིན་གྱི་ལུས་ཀྱི་སྒོ་ནས་བདག་ཉིད་ཀྱི་དངོས་པོ་
སྣ་ཚོགས་པ་སྟོན་པར་བྱེད་དོ། ། དེའི་ཕྱིར་འདིས་ཚོགས་མ་ལུས་པ་རྫོགས་པ་
མི་འགལ་ལོ། ། དེ་ལ་ཡིད་ཀྱི་རང་བཞིན་གྱི་ལུས་ཞེས་བྱ་བ་འདི་ཅི་ཞེ་ན།
འདི་ལྟར། ཡིད་ནི་འདོད་པ་ཙམ་གྱིས་གར་ཡང་ཕྱིན་ཞིང་། གང་ལའང་
ཐོགས་པ་མེད་པ་ལྟར། འདིའང་དེ་དང་འདྲ་བའི་ཕྱིར་ཡིད་ཀྱི་རང་བཞིན་གྱི་
ལུས་ཞེས་བྱའོ། ། དེ་ལ་དབང་བཅུ་ནི། བསྐལ་པ་བརྗོད་དུ་མེད་པར་ཚེ་བྱིན་
གྱིས་རློབ་པ་ཚེ་ལ་དབང་བ་དང་། ཏིང་ངེ་འཛིན་གྱི་སྒོ་དཔག་ཏུ་མེད་པ་ལ་
སྙོམས་པར་འཇུག་པ་ཏིང་ངེ་འཛིན་ལ་དབང་བ་དང་། འཇིག་རྟེན་གྱི་ཁམས་
རྒྱན་བཀོད་པ་དུ་མས་རབ་ཏུ་བརྒྱན་པའི་བྱིན་གྱིས་རླབས་ཀུན་ཏུ་སྟོན་པ་ཡོ་
བྱད་ལ་དབང་བ་དང་། ལས་ཀྱི་རྣམ་པར་སྨིན་པ་བྱིན་གྱིས་བརླབས་ཀྱིས་དུས་
ཇི་ལྟར་བ་བཞིན་ཀུན་ཏུ་སྟོན་པ་ལས་ལ་དབང་བ་དང་། འཇིག་རྟེན་གྱི་ཁམས་
རྣམས་སུ་གདུལ་བྱ་དང་འཚམས་པར་སྐྱེ་བ་ཀུན་ཏུ་སྟོན་པ་སྐྱེ་བ་ལ་དབང་བ་
དང་། སངས་རྒྱས་ཀྱི་ཞིང་དང་དུས་གང་དུ་ཅི་དགའ་བར་མངོན་པར་རྫོགས་
པར་བྱང་ཆུབ་པར་ཀུན་ཏུ་སྟོན་པ་སྨོན་ལམ་ལ་དབང་བ་དང༌། འཇིག་རྟེན་གྱི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 263
ཁམས་ཐམས་ཅད་སངས་རྒྱས་ཀྱིས་རབ་ཏུ་གང་བར་ཀུན་ཏུ་སྟོན་པ་མོས་པ་ལ་
དབང་བ་དང༌། སངས་རྒྱས་ཀྱི་ཞིང་ཐམས་ཅད་དུ་རྫུ་འཕྲུལ་གྱི་རྣམ་པར་
འཕྲུལ་པ་ཀུན་ཏུ་སྟོན་པ་རྫུ་འཕྲུལ་ལ་དབང་བ་དང་། དེ་བཞིན་གཤེགས་པའི་
སྟོབས་དང་མི་འཇིགས་པ་ལ་སོགས་པ་སངས་རྒྱས་ཀྱི་ཆོས་རྣམས་ཀུན་ཏུ་སྟོན་པ་
ཡེ་ཤེས་ལ་དབང་བ་དང་། མཐའ་དང་དབུས་མེད་པའི་ཆོས་ཀྱི་སྒོ་སྣང་བ་ཀུན་
ཏུ་སྟོན་པ་ཆོས་ལ་དབང་བ་རྣམས་སོ། ། དབུ་མ་ལ་འཇུག་པ་ལས། སེམས་
བསྐྱེད་པ་བརྒྱད་པའི་རྣམ་པར་བཤད་པའོ།། །།
དེའི་འོག་ཏུ་སེམས་བསྐྱེད་པ་དགུ་པ་ལེགས་པའི་བློ་གྲོས་ཀྱི་དབང་
དུ་བྱས་ནས་བཤད་པ། དགུ་པ་ལ་ནི་དེ་སྟོབས་ལྟ་ཞིག་མཐའ་དག་རྫོགས་པར་
དག་འགྱུར་ཞིང་། ། དེ་བཞིན་ཡང་དག་རིག་ཆོས་རང་གི་ཡོན་ཏན་ཡོངས་སུ་
དག་པའང་འཐོབ། ། བྱང་ཆུབ་སེམས་དཔའ་ས་དགུ་པ་འདི་ལ་ནི་བྱང་ཆུབ་
སེམས་དཔའ་དེའི་སྟོབས་ཀྱི་ཕ་རོལ་ཏུ་ཕྱིན་པ་མཐའ་དག་ཡོངས་སུ་རྫོགས་ཤིང་
དག་པར་འགྱུར་ལ། སོ་སོ་ཡང་དག་པར་རིག་པ་རང་གི་ཡོན་ཏན་ཡོངས་སུ་
དག་པ་བཞིའང་འཐོབ་སྟེ། འདི་ལྟར། ཆོས་སོ་སོ་ཡང་དག་པར་རིག་པ་དང་།
དོན་སོ་སོ་ཡང་དག་པར་རིག་པ་དང་། ངེས་པའི་ཚིག་སོ་སོ་ཡང་དག་པར་རིག་
པདང་། སྤོབས་པ་སོ་སོ་ཡང་དག་པར་རིག་པའོ། ། དང་པོས་ནི། ཆོས་
ཐམས་ཅད་ཀྱི་རང་གི་མཚན་ཉིད་རབ་ཏུ་ཤེས་སོ། ། གཉིས་པས་ནི། ཆོས་
རྣམས་ཀྱི་རྣམ་པར་དབྱེ་བ་རབ་ཏུ་ཤེས་སོ། ། གསུམ་པས་ནི། ཆོས་རྣམས་མ་
འདྲེས་པར་སྟོན་པ་རབ་ཏུ་ཤེས་སོ། ། བཞི་པས་ནི། ཆོས་རྣམས་ཀྱི་མཐུན་
པའི་རྒྱུ་རྒྱུན་ཆད་པ་མེད་པ་ཉིད་དུ་རབ་ཏུ་ཤེས་སོ། ། དབུ་མ་ལ་འཇུག་པ་ལས།
སེམས་སྐྱེད་པ་དགུ་པའི་རྣམ་པར་བཤད་པའོ།། །།
དེའི་འོག་ཏུ་སེམས་བསྐྱེད་པ་བཅུ་པ་ཆོས་ཀྱི་སྤྲིན་གྱི་དབང་དུ་བྱས་



264
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནས་བཤད་པ། བཅུ་པའི་ས་ལ་དེ་ཡིས་ཀུན་ནས་སངས་རྒྱས་རྣམས་ལ་དབང་
བསྐུར་བ། ། དམ་པ་ཐོབ་ཅིང་ཡེ་ཤེས་ལྷག་པ་མཆོག་ཏུ་འབྱུང་བར་འགྱུར་
བའང་ཡིན། ། ཆར་སྤྲིན་རྣམས་ལས་ཆུ་ཆར་འབབ་པ་ཇི་ལྟར་དེ་བཞིན་འགྲོ་
རྣམས་ཀྱི། ། དགེ་བའི་ལོ་ཐོག་ཆེད་དུ་རྒྱལ་སྲས་ལས་ཀྱང་ལྷུན་གྲུབ་ཆོས་ཆར་
འབབ། །བྱང་ཆུབ་སེམས་དཔའ་ས་བཅུ་པ་འདི་ལ་གནས་པའི་རྒྱལ་བའི་སྲས་
པོ་དེ་ཡིས་སངས་རྒྱས་རྣམས་ལ་འོད་ཟེར་ཆེན་པོའི་དབང་བསྐུར་བ་དམ་པ་ཐོབ་
སྟེ། ཇི་སྐད་དུ། དེ་ལ་ཏིང་ངེ་འཛིན་གྲངས་མེད་པ་འབུམ་ཕྲག་བཅུ་ཇི་སྙེད་
པའི་ཐ་མ་ལ་བྱང་ཆུབ་སེམས་དཔའ་ཏིང་ངེ་འཛིན་ཐམས་ཅད་མཁྱེན་པའི་ཡེ་
ཤེས་དང་ཁྱད་པར་མེད་པའི་དབང་བསྐུར་བ་དང་ལྡན་པ་བྱ་བ་མངོན་དུ་འགྱུར་
ཏེ། དེ་མངོན་དུ་གྱུར་མ་ཐག་ཏུ་སྟོང་གསུམ་འབུམ་ཕྲག་བཅུའི་གཏོས་དང་
མཉམ་པའི་རིན་པོ་ཆེ་རྣམ་པ་ཐམས་ཅད་ཀྱི་མཆོག་དང་ལྡན་པས་སྤྲས་པ་ཞེས་
བྱབ་ནས་སྟོང་གསུམ་འབུམ་ཕྲག་བཅུར་ཚང་བའི་རྡུལ་ཕྲ་རབ་ཀྱི་རྡུལ་སྙེད་ཀྱི་
པད་མོའི་འཁོར་དང་ལྡན་པ་འབྱུང་བར་འགྱུར་ཏེ། བྱང་ཆུབ་སེམས་དཔའ་
དེའི་ལུས་ཀྱང་དེ་དང་འཚམས་ཞིང་དེའི་རྐྱེན་དུ་བབ་པར་གནས་སོ། ། དེ་ཏིང་
ངེ་འཛིན་དེ་ཐོབ་མ་ཐག་ཏུ་པད་མ་དེ་ལ་འདུག་པ་ཀུན་ཏུ་སྣང་ངོ༌། ། དེ་དེ་ལ་
འདུག་པ་དང་། སངས་རྒྱས་བཅོམ་ལྡན་འདས་སངས་རྒྱས་ཀྱི་ཞིང་ཀུན་ནས་
གདན་འཛོམ་པ་རྣམས་ཀྱིས་མཛོད་སྤུ་ནས་འོད་ཟེར་དག་ཕྱུང་ནས་བྱང་ཆུབ་
སེམས་དཔའ་དེ་ལ་དབང་བསྐུར་བར་མཛད་དོ་ཞེས་པའི་བར་དུ་གསུངས་པ་ལྟ་
བུའོ། ། དེའི་ཚེ་འདིའི་ཡེ་ཤེས་ཀྱི་ཕ་རོལ་ཏུ་ཕྱིན་པ་ཆེས་ལྷག་ཅིང་མཆོག་ཏུ་
དག་པར་འགྱུར་ལ། ཆར་སྤྲིན་ཆེན་པོ་ལྟར་འགྲོ་བ་རྣམས་ཀྱི་དགེ་བའི་ལོ་ཐོག་
མངོན་པར་སྤེལ་བའི་ཆེད་དུ་རྒྱལ་བའི་སྲས་པོ་དེ་ལ་ལྷུན་གྱིས་གྲུབ་པའི་དམ་
པའི་ཆོས་ཀྱི་ཆར་མངོན་པར་འབབ་པར་འགྱུར་རོ། ། དེའི་ཕྱིར་ས་དེ་ནི་ཆོས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 265
ཀྱི་སྤྲིན་ཞེས་བྱའོ། ། དབུ་མ་ལ་འཇུག་པ་ལས། སེམས་བསྐྱེད་པ་བཅུ་པའི་
རྣམ་པར་བཤད་པའོ། །། །
དེ་ལྟར་ས་བཅུའི་ངོ་བོ་བསྟན་ནས། དེའི་འོག་ཏུ་ས་བཅུ་པོ་རྣམས་སུ་
ཐོབ་པའི་ཡོན་ཏན་གྱི་གྲངས་ཀྱི་ཁྱད་པར་བསྟན་པའི་ཕྱིར་བཤད་པ། དེ་ཚེ་
འདིས་ནི་སངས་རྒྱས་བརྒྱ་མཐོང་ཞིང་། ། དེ་དག་བྱིན་གྱིས་བརླབས་ཀྱང་འདི་
ཡིས་རྟོགས། ། དེ་ཉིད་ཚེ་ན་བསྐལ་པ་བརྒྱར་གནས་ཤིང་། ། དེ་སྙེད་སྔོན་
དང་ཕྱི་མའི་མཐར་ཡང་འཇུག ། ཏིང་འཛིན་བརྒྱ་ལ་འཇུག་ཅིང་ལྡང་བྱེད་
དེ། ། འཇིག་རྟེན་ཁམས་བརྒྱ་གཡོ་ཞིང་སྣང་བར་ནུས། ། དེ་བཞིན་སེམས་
ཅན་བརྒྱ་ཕྲག་ སྨིན་བྱེད་ཅིང་། ། བརྒྱ་ཕྲག་ཞིང་དག་ ཏུ་ཡང་འགྲོ་བར་
འགྱུར། ། དེ་ནི་རང་གི་ལུས་བརྒྱ་སྟོན་བྱེད་ཅིང་། ། རང་གི་ལུས་ལ་ཆོས་སྒོ་
བརྒྱ་ཡང་སྟོན། ། མཛེས་པའི་ལུས་རེ་ལ་ཡང་རང་གི་འཁོར། ། རྒྱལ་བའི་སྲས་
པོ་བརྒྱ་ཕྲག་ལྡན་པ་སྟོན། ། གང་གི་ཚེ་ས་དང་པོ་ཐོབ་པ་དེའི་ཚེ་རྒྱལ་བའི་སྲས་
པོ་འདིས་སྐད་ཅིག་ཐང་ཅིག་ཡུད་ཙམ་ཉིད་ལ། སངས་རྒྱས་བརྒྱ་མཐོང་ཞིང་
དེ་དག་གིས་བྱིན་གྱིས་བརླབས་ཀྱང་རྟོགས་ལ། དེ་ཉིད་ཀྱི་ཚེ་བསྐལ་པ་བརྒྱར་
གནས་ཤིང་། བསྐལ་པ་དེ་ཉིད་ཀྱི་སྔོན་དང་ཕྱི་མའི་མཐའ་གང་ལའང་འཇུག་
ལ། སྐད་ཅིག་ཉིད་ལ་ཏིང་ངེ་འཛིན་བརྒྱ་ཐོབ་ཅིང་། དེ་དག་ལ་སྙོམས་པར་
འཇུག་པར་ཡང་བྱེད་དོ། ། འཇིག་རྟེན་གྱི་ཁམས་བརྒྱ་གཡོ་ཞིང་སྣང་བར་ཡང་
བྱེད་ལ། སེམས་ཅན་བརྒྱ་ཕྲག་སྨིན་ཞིང་། ཞིང་བརྒྱ་ཕྲག་དག་ཏུའང་འགྲོ་
བར་འགྱུར་རོ། ། རང་གི་ལུས་བརྒྱ་སྟོན་ཅིང་། ཆོས་བརྒྱའང་སྟོན་ལ། ལུས་
རེ་རེ་ཞིང་ཡང་རང་གི་འཁོར་རྒྱལ་སྲས་བརྒྱ་དང་འབྲེལ་བར་སྟོན་པར་བྱེད་
དོ། ། བློ་ལྡན་རབ་དགའ་ལ་གནས་ཡོན་ཏན་འདི་དག་སྟེ། ། དེ་བཞིན་དྲི་
མེད་ཐོབ་པར་གྱུར་པའི་ཡོན་ཏན་ཡང་། ། དེ་དག་སྟོང་ཉིད་ཐོབ་པར་འགྱུར་



266
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཏེ། བློ་ལྡན་བྱང་ཆུབ་སེམས་དཔའ་རབ་ཏུ་དགའ་བ་ལ་གནས་པའི་ཡོན་ཏན་
བརྒྱ་དག་དང་རྗེས་སུ་འབྲེལ་བ་ཐོབ་པ་དེ་དག་དྲི་མ་མེད་པ་ལ་གནས་པས་ནི་
སྟོང་ཐོབ་པར་འགྱུར་རོ། ། ཡོན་ཏན་དེ་ལྟ་བུ་དག་ས་གསུམ་པ་ལ་སོགས་པ།
ས་ལྔ་པོ། འདི་དག་ལ་གནས་རིམ་པ་བཞིན་དུ་འབུམ་ཕྲག་ཐོབ། ། བྱེ་བ་བརྒྱ་
ཐོབ་བྱེ་བ་སྟོང་ཕྲག་ཐོབ་པར་འགྱུར། །བྱེ་བ་བརྒྱ་ཕྲག་སྟོང་འགྱུར་ཐོབ་ཅིང་
བྱེ་བ་ཕྲག ། ཁྲག་ཁྲིག་ཕྲག་བརྒྱུར་གྱུར་པ་དེ་ཉིད་སྟོང་ཕྲག་ཏུ། ། ཡོངས་སུ་
བསྒྱུར་བ་མཐའ་དག་རབ་ཏུ་ཐོབ་པར་འགྱུར། ། འོད་བྱེད་པ་དང་། འོད་
འཕྲོ་བ་དང་། སྦྱང་དཀའ་དང༌། མངོན་དུ་གྱུར་པ་དང་། རིང་དུ་སོང་བའི་
མིང་ཅན་གྱི་ས་ལྔ་པོ་འདི་དག་ལ་གནས་པའི་རྒྱལ་བའི་སྲས་པོ་རྣམས་ཀྱིས་ནི་གོ་
རིམ་བཞིན་དུ། ཇི་སྐད་བཤད་པའི་ཡོན་ཏན་བརྒྱ་ཚན་དེ་ལྟ་བུ་འབུམ་ཕྲག་
དང༌། བྱེ་བ་བརྒྱ་ཕྲག་དང་། བྱེ་བ་སྟོང་ཕྲག་དང་། བྱེ་བ་བརྒྱ་ཕྲག་སྟོང་
འགྱུར་དང་། བྱེ་བ་ཁྲག་ཁྲིག་ཕྲག་བརྒྱར་འགྱུར་བ་དེ་ཉིད་སྟོང་དུ་ཡོངས་སུ་
བསྒྱུར་བ་རྣམས་ཐོབ་པར་འགྱུར་རོ། ། ས་བརྒྱད་པ་ཡན་ཆད་ཀྱི་ཡོན་ཏན་དེ་
དག་ནི་གྲངས་ཀྱིས་བགྲང་བར་མི་ནུས་པས། དེའི་ཕྱིར་རྡུལ་ཕྲ་རབ་ཀྱིས་
ཡོངས་སུ་བགྲང་བར་བཤད་པ། མི་ གཡོའི་སར་གནས་རྣམ་རྟོག་མེད་པ་
དེས། ། སྟོང་གསུམ་སྟོང་ཕྲག་སྟོང་བསྡོམས་འཇིག་རྟེན་ན། ། རྡུལ་ཚད་ཇི་
སྙེད་ཡོད་པ་དེ་རྣམས་དང་། ། གྲངས་མཉམ་ཡོན་ཏན་དག་ནི་ཐོབ་པར་འགྱུར།
། བྱང་ཆུབ་སེམས་དཔའི་ས་མི་གཡོ་བ་ལ་གནས་པའི་རྒྱལ་བའི་སྲས་པོ་དེས་སྟོང་
གསུམ་སྟོང་ཕྲག་སྟོང་བསྡོམས་པའི་འཇིག་རྟེན་གྱི་རྡུལ་གྱི་ཚད་ཇི་སྙེད་ཡོད་པའི་
གྲངས་དང་མཉམ་པའི་ཡོན་ཏན་ཇི་སྐད་བཤད་པ་དག་ཐོབ་པར་འགྱུར་རོ། །
ལེགས་པའི་བློ་གྲོས་ས་ལ་གནས་པ་ཡི། ། བྱང་ཆུབ་སེམས་དཔས་སྔར་བསྟན་
ཡོན་ཏན་དག ། གྲངས་མེད་བརྒྱ་ཕྲག་སྟོང་དུ་ཡང་དག་པར། ། བསྡོམས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _267 །
ཕྲག་བཅུའི་རྡུལ་ཚད་ཐོབ་པར་འགྱུར། ། ས་དགུ་པ་ལེགས་པའི་བློ་གྲོས་ལ་
གནས་པའི་བྱང་ཆུབ་སེམས་དཔས་སངས་རྒྱས་མཐོང་བ་ལ་སོགས་པའི་ཡོན་
ཏན་སྔར་བསྟན་པ་དེ་དག སྟོང་གསུམ་གྲངས་མེད་བརྒྱ་ཕྲག་སྟོང་བསྡོམས་པ་
ཕྲག་བཅུའི་རྡུལ་གྱི་ཚད་ཐོབ་པ་འགྱུར་རོ། ། རེ་ཞིག་བཅུ་པ་འདིར་དེའི་ཡོན་
ཏན་དག ། ངག་གི་སྤྱོད་ཡུལ་ལས་ཆེས་འདས་གྱུར་ཅིང་། ། ངག་གི་སྤྱོད་ཡུལ་
མ་ཡིན་སྟོང་རྣམས་ན། ། རྡུལ་དག་ཇི་སྙེད་ཡོད་པ་དེ་སྙེད་ཐོབ། ། རེ་ཞིག་ས་
བཅུ་པ་འདིར་ནི་རྒྱལ་བའི་སྲས་པོ་དེའི་ཡོན་ཏན་ཇི་སྐད་བཤད་པ་དག་ངག་གི་
སྤྱོད་ཡུལ་ལས་འདས་པའི་ཕྱིར་ངག་གི་སྤྱོད་ཡུལ་མ་ཡིན་གྱི། འོན་ཀྱང་སྟོང་
གསུམ་གྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པ་བསྡོམས་པ་རྣམས་རྡུལ་
ཇི་སྙེད་ཡོད་པ་དེ་སྙེད་ཀྱི་གྲངས་དང་མཉམ་པ་ཐོབ་པར་འགྱུར་རོ། ། རེ་ཞིག་
གི་སྒྲས་ནི་ཡོན་ཏན་དེ་ཙམ་ཁོ་ནར་ཟད་པ་མ་ཡིན་གྱི་གཞན་ཡང་བརྗོད་པའི་
ཕྱིར་གོ་རིམ་སྟོན་པའོ། ། གཞན་ཡང་། བ་སྤུའི་ཁུང་བུར་བྱང་ཆུབ་སེམས་
རྣམས་དང་། ། སྐད་ཅིག་རྫོགས་སངས་རྒྱས་སྐུ་གྲངས་མེད་དང༌། ། དེ་བཞིན་
ལྷ་དང་ལྷ་མིན་མི་དག་ཀྱང་། ། སྐད་ཅིག་སྐད་ཅིག་ལ་ནི་སྟོན་པར་ནུས། །
སེམས་བསྐྱེད་པ་བཅུ་པ་ལ་གནས་པའི་བྱང་ཆུབ་སེམས་དཔའ་འདིས་ནི་རྣམ་
པར་རྟོག་པ་མེད་བཞིན་དུ་རང་གི་བ་སྤུའི་ཁུང་བུ་རེ་རེར་ཡང་རྫོགས་པའི་
སངས་རྒྱས་ཀྱི་སྐུ་གྲངས་མེད་པ་རེ་རེ་ཞིང་བྱང་ཆུབ་སེམས་དཔའི་འཁོར་གཞལ་
གྱིས་མི་ལང་བས་བསྐོར་བ་དང་། དེ་བཞིན་ལྷ་དང་མི་ལ་སོགས་པ་འགྲོ་བ་ལྔའི་
འཁོར་བ་རྣམས་མ་འདྲེས་པར་སྐད་ཅིག་སྐད་ཅིག་ལ་སྟོན་པར་ནུས་ཤིང་
།
ཀྱང་ཞེས་པས་དེར་མ་ཟད་བརྒྱ་བྱིན་དང་། ཚངས་པ་དང་། འཇིག་རྟེན་སྐྱོང་
བ་དང་། མིའི་རྒྱལ་པོ་དང་། ཉན་ཐོས་དང་། རང་སངས་རྒྱས་དང་། དེ་
བཞིན་གཤེགས་པས་འདུལ་བའི་སེམས་ཅན་རྣམས་ལ་བརྒྱ་བྱིན་ལ་སོགས་པའི་



268
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཟུགས་བཟུང་ནས་ལྷུན་གྱིས་གྲུབ་པར་ཆོས་སྟོན་པར་ནུས་སོ་ཞེས་པའོ། །
དེ་ལྟར་རྒྱུ་ས་བཅུའི་རང་བཞིན་ཡོན་ཏན་དང་བཅས་པ་བཤད་ནས།
དེའི་འོག་ཏུ་འབྲས་བུ་སངས་རྒྱས་ཀྱི་ས་ཡོན་ཏན་དང་བཅས་པ་བསྟོད་
པ་བསྒྲུབ་པའི་སྒོ་ནས་བཤད་པར་བྱའོ། ། དེ་ལ་མངོན་པར་བྱང་ཆུབ་པའི་
ཚུལ་དང་། བྱང་ཆུབ་པའི་ངོ་བོ་སྐུ་དང་ཡོན་ཏན་བཤད་པ་གཉིས་ལས། །
དང་པོ་ལའང་། དངོས་དང་། དེ་ལ་རྩོད་པ་སྤང་བ་གཉིས་སོ། །
དང་པོ་ལ་གནས་གང་དུ་མངོན་པར་བྱང་ཆུབ་པ་ནི། ཇི་ལྟར་དྲི་མེད་མཁའ་ལ་
ཟླ་སྣང་གསལ་བར་འགྱུར་བ་བཞིན། ། སྔོན་ཚེ་སྟོབས་བཅུ་སྐྱེད་པའི་ས་ལ་ཁྱོད་
ཀྱིས་སླར་ཡང་འབད་གྱུར་ཅིང་། །འོག་མིན་དུ་ནི་གང་གི་དོན་དུ་འབད་གྱུར་
གོ་འཕང་མཆོག་ཞི་བ། ། ཡོན་ཏན་ཀུན་གྱི་མཐར་ཐུག་མཚུངས་པ་མེད་དེ་ཁྱོད་
ཀྱིས་བརྙེས། ། ཇི་ལྟར་ནམ་མཁའ་དྲི་མ་མེད་པ་ཁོ་ན་ལ་ཟླ་བའི་སྣང་བས་འགྲོ་
བམ་ལུས་པ་གསལ་བར་ནུས་པ་དེ་བཞིན་དུ་སྔོན་སངས་རྒྱས་ཀྱི་ཆོས་རྣམས་
ཐོབ་པ་ལ་གེགས་བྱེད་པའི་མུན་པ་སྦྱོང་བར་མཛད་པ། ཐུགས་བསྐྱེད་པ་བཅུ་
པ་བརྙེས་པའི་ཚེ་རང་ཉིད་ཀྱིས་སངས་རྒྱས་ཀྱི་ཆོས་རྣམས་མངོན་དུ་བྱ་ནུས་པར་
མཁྱེན་ནས། སྟོབས་བཅུ་བསྐྱེད་ཅིང་ཡོངས་སུ་རྫོགས་པ་སངས་རྒྱས་ཀྱི་ས་ལ་
བཅོམ་ལྡན་ཁྱོད་ཀྱིས་སླར་ཡང་འབད་ཅིང་བརྩོན་འགྲུས་རྩོམ་པར་མཛད་ལ།
གང་གི་དོན་དུ་འབད་པར་གྱུར་པའི་གོ་འཕང་མཆོག་སྤྲོས་པ་མ་ལུས་པ་ཉེ་བར་
ཞི་ཞིང་། སྟོབས་སོགས་ཀྱི་ཡོན་ཏན་མཐའ་དག་རྫོགས་ཤིང་། མཐར་ཐུག་པ་
གཞན་དང་མཚུངས་པ་མེད་པ་དེ་འོག་མིན་གྱི་གནས་སུ་བཅོམ་ལྡན་ཁྱོད་ཀྱིས་
བརྙེས་པར་གྱུར་ཏོ། ། ཇི་སྐད་དུ། གཙང་མའི་གནས་དག་སྤངས་པ་ཡི། །
འོག་མིན་གནས་ནི་ཉམས་དགའ་བར། །ཡང་དག་རྫོགས་སངས་དེར་སངས་
རྒྱས། ། སྤྲུལ་པ་པོ་ཞིག་འདིར་འཚང་རྒྱ། ། ཞེས་གསུངས་པ་ལྟར་རོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 269
གཉིས་པ་ཇི་ལྟར་མངོན་པར་བྱང་ཆུབ་པའི་ཚུལ་ནི། ཇི་ལྟར་སྣོད་ཀྱི་
དབྱེ་བས་མཁའ་ལ་དབྱེ་བ་མེད་དེ་ལྟར། ། དངོས་བྱས་དབྱེ་བ་འགའ་ཡང་དེ་
ཉིད་ལ་མེད་དེ་ཡི་ཕྱིར། ། རོ་གཅིག་ཉིད་དུ་ཡང་དག་ཐུགས་སུ་ཆུད་པར་
མཛད་གྱུར་ནས། ། མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་བྱ་ཐུགས་སུ་
ཆུད། ། ཇི་ལྟར་བུམ་པ་དང་འཁར་གཞོང་ལ་སོགས་པ་སྣོད་ཀྱི་དབྱེ་བ་ཐ་དད་
པས་དེ་དག་གི་ནང་གི་ནམ་མཁའ་ལ་དབྱེ་བ་ ཐ་དད་པ་མེད་པ་དེ་ལྟར།
གཟུགས་དང་ཚོར་བ་ལ་སོགས་པ་དངོས་པོ་ཐ་དད་པའི་དབྱེ་བས་དེ་དག་གི་དེ་
ཁོ་ན་ཉིད་སྐྱེ་བ་མེད་པའི་མཚན་ཉིད་ཅན་ལ་དབྱེ་བ་འགའ་ཡང་མེད་དེ། ཀུན་
ཀྱང་སྐྱེ་མེད་དུ་གཅིག་པའི་ཕྱིར་རོ། ། དེའི་ཕྱིར་མཁྱེན་བཟང་ཁྱོད་ཀྱིས་ཤེས་
བྱའི་རྣམ་པ་ཐམས་ཅད་སྐད་ཅིག་མ་གཅིག་ལ་སྐྱེ་བ་མེད་པར་རོ་མཉམ་ཉིད་དུ་
ཐུགས་སུ་ཆུད་ནས་ཐམས་ཅད་མཁྱེན་པའི་ཡེ་ཤེས་བརྙེས་སོ། ། དེ་ལ་དོན་ནི་
འདི་ཡིན་ཏེ། ཆོས་ཐམས་ཅད་སྐྱེ་བ་མེད་པའི་རང་བཞིན་དུ་ཐ་དད་པ་མེད་
ཅིང་། གང་གི་ཚེ་དེ་བཞིན་གཤེགས་པས་ཆོས་ཐམས་ཅད་ཀྱི་དེ་ཁོ་ན་ཉིད་སྐྱེ་བ་
མེད་པ་མངོན་སུམ་དུ་བྱས་པའི་དུས་དེ་ཉིད་ལ་ཆོས་ཐམས་ཅད་མངོན་པར་
རྫོགས་པར་བྱང་ཆུབ་པ་ཞེས་ཐ་སྙད་དུ་བྱས་པ་ཡིན་ནོ། ། སྐད་ཅིག་མ་གཅིག་
ཅེས་པ་ནི་གང་གི་ཚེ་སེམས་དང་སེམས་ལས་བྱུང་བའི་འཇུག་པ་ཉེ་བར་ཞི་བའི་
དུས་དེ་ཉིད་འཛིན་པའོ། །
གཉིས་པ་རྩོད་པ་སྤང་བ་ལ་རྩོད་པ་དགོད་པ་ནི། གང་ཚེ་ཞི་བ་དེ་ཉིད་
ཡིན་ན་དེ་ལ་བློ་གྲོས་འཇུག་མི་འགྱུར། ། བློ་མ་ཞུགས་པས་ཤེས་བྱའི་ཡུལ་ཅན་
ངེས་པར་རིགས་པའང་མ་ཡིན་ལ། ། ཀུན་ནས་ཤེས་མེད་པར་ནི་ཤེས་པར་ཇི་
ལྟར་འགྱུར་ཏེ་འགལ་བར་འགྱུར། ། མཁྱེན་པོ་མེད་པར་ཁྱོད་ཀྱིས་གཞན་ལ་
འདི་ལྟའོ་ཞེས་སུ་ཞིག་སྟོན། ། གང་གི་ཚེ་སྐྱེ་བ་དང་འགག་པ་ལ་སོགས་པ་སྤྲོས་



270 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པ་ཉེ་བར་ཞི་བ་ཆོས་རྣམས་ཀྱིདེ་ཁོ་ན་ཉིད་ཡིན་དེའི་ཚེ་དེ་ལ་རྣམ་པ་ཐམས་ཅད་
དུ་བློ་གྲོས་འཇུག་པར་མི་འགྱུར་ཏེ། ཤེས་པ་ཡུལ་གྱི་རྣམ་པ་ཅན་དུ་སྐྱེས་པ་ལ་
ཡུལ་རྟོགས་པའི་ཐ་སྙད་བྱེད་པ་ཡིན་ན་དེ་ཁོ་ན་ཉིད་སྤྲོས་པ་ཐམས་ཅད་དང་
བྲལ་བ་ལ་བློ་འཇུག་པ་ན་གང་གི་རྣམ་པ་ཅན་དུ་འབྱུང་བར་འགྱུར་ཏེ། དེའི་
ཕྱིར་རྣམ་པ་མེད་པས་བློ་འཇུག་པར་མི་འགྱུར་རོ། ། བློ་མ་ཞུགས་པས་ནི་ཤེས་
བྱ་དེ་ཁོ་ན་ཉིད་ཀྱི་ཡུལ་ཅན་གྱི་ངེས་པ་སྐྱེ་བ་རིགས་པ་མ་ཡིན་ཏེ། ཀུན་ནས་
ཤེས་པ་མེད་པ་ཉིད་དེ་ཁོ་ན་ཉིད་ཡོངས་སུ་ཤེས་པའོ་ཞེས་བྱ་བར་ཇི་ལྟར་འགྱུར་
ཏེ་འགལ་བའི་ཕྱིར་རོ། ། གཞན་ཡང་མངོན་པར་བྱང་ཆུབ་པའི་གནས་སྐབས་
ན་སེམས་དང་སེམས་ལས་བྱུང་བའི་འཇུག་པ་ཉེ་བར་ཞི་ན་མཁྱེན་པ་པོ་མེད་
པའི་ཕྱིར་འདི་ལྟ་བུའི་མཚན་ཉིད་ཅན་གྱི་དེ་ཁོ་ན་ཉིད་ངས་ཐུགས་སུ་ཆུད་དོ་
ཞེས་གཞན་ལ་སུ་ཞིག་གིས་སྟོན་པར་བྱེད་དེ་མི་རིགས་སོ་ཞེ་ན། འདིའི་ལན་ལ་
གཉིས་ལས། དང་པོ་སྐྱེ་མེད་རྟོགས་པ་ལ་མི་འཐད་པ་སྤང་བ་ནི། གང་ཚེ་སྐྱེ་
མེད་དེ་ཉིད་ཡིན་ཞིང་བློ་ཡང་སྐྱེ་བ་དང་བྲལ་བ། ། དེ་ཚེ་དེ་རྣམ་བརྟེན་ལས་དེ་
ཡིས་དེ་ཉིད་རྟོགས་པར་བརྗོད་བྱ་སྟེ། ། ཇི་ལྟར་སེམས་ནི་གང་གི་རྣམ་པ་ཅན་
དུགྱུར་པ་དེ་ཡིས་ཡུལ། ། དེ་ཡོངས་ཤེས་པ་དེ་བཞིན་ཐ་སྙད་ཉེ་བར་བརྟེན་
ནས་རིག་པ་ཡིན། ། ཇི་ལྟར་སེམས་ནི་སྔོན་པོ་ལ་སོགས་པའི་ཡུལ་གང་གི་རྣམ་
པ་ཅན་དུ་གྱུར་པའི་སེམས་དེ་ཡིས་སྔོན་པོ་ལ་སོགས་པའི་ཡུལ་དེ་ཡོངས་སུ་ཤེས་
པར་མདོ་སྡེ་པ་དག་ཐ་སྙད་བྱེད་པ་དེ་བཞིན་དུ། གང་གི་ཚེ་དེ་ཁོ་ན་ཉིད་སྐྱེ་བ་
མེད་པའི་རང་བཞིན་ཅན་ཡིན་ཞིང་། ཡུལ་ཅན་རྣལ་འབྱོར་པའི་བློ་ཡང་སྐྱེ་བ་
དང་བྲལ་བའི་རང་བཞིན་དུ་གྱུར་པ་དེའི་ཚེ་བློ་དེ་ཡུལ་སྐྱེ་མེད་དེའི་རྣམ་པའི་
རྗེས་སུ་བྱེད་པ་ལ་བརྟེན་ནས་རྣལ་འབྱོར་པའི་བློ་དེ་ཡིས་ཡུལ་སྐྱེ་བ་མེད་པའི་དེ་
ཁོ་ན་ཉིད་དེ་རྟོགས་སོ་ཞེས་ ཐ་སྙད་ཀུན་རྫོབ་ཀྱི་བདེན་པ་ལ་བརྟེན་ནས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 271
བཏགས་སོ། ། ཡང་དག་པར་ན་རྣལ་འབྱོར་པས་དེ་ཁོ་ན་ཉིད་རྟོགས་པའི་ཚེ་
འགའ་ཞིག་གིས་འགའ་ཞིག་རྟོགས་པ་མ་ཡིན་ཏེ། ཤེས་པ་དང་ཤེས་བྱ་གཉིས་
ཀ་སྐྱེ་བ་མེད་པའི་ཕྱིར་རོ། ། གལ་ཏེ་དེའི་ཚེ་རྟོག་པ་དང་བཅས་པའམ་རྟོག་པ་
མེད་ཀྱང་རུང་སྟེ་ཤེས་པ་འགའ་ཞིག་ཡོད་ན་ཤེས་བྱའང་ཡོད་པར་འགྱུར་ཏེ།
ཤེསབྱ་མེད་པའི་ཤེས་པ་འགའ་ཡང་མ་མཐོང་བའི་ཕྱིར་རོ། ། དེ་ལྟར་ན་ཤེས་
བྱདང་ཤེས་པའི་སྤྲོས་པ་ཉེ་བར་མ་ཞི་བའི་ཕྱིར་རོ། ། བྱིས་པའི་གནས་སྐབས་
བཞིན་དུ་རྣམ་པར་རྟོག་པ་ལྡོག་པར་མི་འགྱུར་རོ། ། དེ་ལྟ་ནའང་དེ་བཞིན་
གཤེགས་པ་ལ་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་ཐ་སྙད་དུ་མི་མངའ་བ་
མ་ཡིན་ཏེ། བསྐལ་པ་མང་པོ་ཡེ་ཤེས་ཀྱི་ཚོགས་སྦྱངས་པ་ལ་བརྟེན་ནས་སྟོབས་
དང་མི་འཇིགས་ལ་སོགས་པའི་ཡོན་ཏན་དཔག་ཏུ་མེད་པ་འབྱུང་བའི་ཕྱིར་
རོ། ། སྟོབས་སོགས་ཀྱི་ཡོན་ཏན་དེ་དག་ཀྱང་བློས་བརྟགས་པ་ཙམ་ཡིན་ཏེ།
རྟེན་ཅིང་འབྲེལ་འབྱུང་ཡིན་པའི་ཕྱིར་སྒྱུ་མ་ལ་སོགས་པ་བཞིན། གང་ཞིག་
བརྟགས་པ་ཙམ་ཡིན་པ་དེ་ནི་རྟོག་པ་མེད་ན་ཡོད་པ་མ་ཡིན་ཏེ། རི་མོ་དང་
ཐག་པ་ལ་གནོད་སྦྱིན་དང་སྦྲུལ་དུ་བརྟགས་པ་དེ་དང་དེར་རྟོག་པ་མེད་པ་ན་མི་
འབྱུང་བ་བཞིན། གང་གི་ཚེ་རྣལ་འབྱོར་པས་ཆོས་ཐམས་ཅད་རྣམ་པ་ཐམས་
ཅདམངོན་པར་རྫོགས་པར་བྱང་ཆུབ་པ་དེའི་ཚེ་རྣམ་པར་རྟོག་པ་ཐམས་ཅད་
ལྡོག་པའི་ཕྱིར། ། སྟོབས་སོགས་ཡོན་ཏན་གྱི་རྣམ་པར་རྟོག་པ་དག་ཀྱང་ལྡོག་པ་
ཡིན་ནོ། ། གལ་ཏེ་ཡོན་ཏན་འདི་དག་བརྟགས་པ་ཙམ་ཡིན་ན་ཐམས་ཅད་ལ་
སྟོབས་སོགས་ཀྱི་ཡོན་ཏན་དང་ལྡན་པའི་རྣམ་པར་རྟོག་པ་ཅིའི་ཕྱིར་མི་སྐྱེ་ཞེ་ན།
གལ་ཏེ་འདི་དག་རྒྱུ་དང་རྐྱེན་ལ་མ་ལྟོས་པར་རང་དགར་རྟོག་པས་བརྟགས་པ་
ཙམ་དུ་སྨྲས་ན་བདེན་པ་ཞིག་ན། འདི་དག་ནི་ཡེ་ཤེས་ཀྱི་ཚོགས་ཡུན་རིང་དུ་
གོམས་པར་བྱས་པའི་རྒྱུ་དང་རྐྱེན་ཁྱད་པར་བ་ལ་བརྟེན་ནས་འབྱུང་བར་



272
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བརྟགས་པའི་ཕྱིར་ཉེས་པ་མེད་དོ། ། གལ་ཏེ་རྒྱུ་དང་རྐྱེན་ལས་བྱུང་ན་རང་གི་
མཚན་ཉིད་ཀྱིས་གྲུབ་པའི་ཕྱིར་བརྟགས་པ་ཙམ་དུ་མི་རིགས་སོ་ཞེ་ན། མ་ཡིན་
ཏེ། རང་གི་མཚན་ཉིད་ཀྱིས་གྲུབ་ན་རྒྱུ་དང་རྐྱེན་ལ་ལྟོས་པར་མི་རུང་སྟེ། རང་
གི་ངོ་བོ་གཞན་ལ་རག་ལས་པར་གྲུབ་ཟིན་པའི་ཕྱིར་རོ། ། བསྟན་བཅོས་ལས་
ཀྱང་། རང་བཞིན་དག་ནི་བཅོས་མིན་དང་། ། གཞན་ལ་ལྟོས་པ་མེད་པ་
ཡིན། ། ཅེས་གསུངས་སོ། ། དེའི་ཕྱིར་གང་དག་དེ་བཞིན་གཤེགས་པ་ལ་རང་
རྒྱུད་ཀྱི་ཡེ་ཤེས་རང་མཚན་ཡོད་པར་སྨྲ་བ་དང་། གཞན་དག་གཉིད་དང་
བརྒྱལ་བ་ལ་སོགས་པའི་གནས་སྐབས་བཞིན་དུ་ཡེ་ཤེས་གཏན་མེད་པར་སྨྲ་བ་
གཉིས་ཀའང་སྒྲོ་འདོགས་པ་དང་། སྐུར་བ་འདེབས་པའི་མཐར་ལྷུང་བའི་ཕྱིར་
དེ་བཞིན་གཤེགས་པའི་ཡོན་ཏན་ཡང་དག་པར་རྟོགས་པ་མ་ཡིན་ནོ། ། ཁོ་བོ་
ཅག་ནི་དེ་བཞིན་གཤེགས་པ་ལ་མངའ་བའི་ཡོན་ཏན་མདོ་སྡེ་དག་ལས་ཇི་ལྟར་
འབྱུང་བ་དང་། རྟེན་ཅིང་འབྲེལ་བར་འབྱུང་བའི་ཚུལ་དུ་ཁས་ལེན་པ་ན། སྒྲོ་
འདོགས་པ་དང་། སྐུར་བ་འདེབས་པའི་མཐའ་གང་དུའང་ལྷུང་བ་མེད་དེ།
རྟེན་ཅིང་འབྲེལ་འབྱུང་དུ་སྨྲ་བ་ལ་ནི་ཐ་སྙད་དུའང་གཞན་གྱི་ཀླན་ཀའི་སྐབས་
འཇུག་པའི་མཐར་ལྷུང་གི་དམ་བཅའ་གང་ཡང་མེད་དོ་ཞེས་སྔར་བཤད་ཟིན་
པའི་ཕྱིར་རོ། ། དེའི་ཕྱིར་བསྟན་བཅོས་ལས་ཀྱང་། རྟག་དང་མི་རྟག་ལ་
སོགས་བཞི། །ཞི་བ་འདི་ལ་ག་ལ་ཡོད། ། མཐའ་དང་མཐའ་མེད་ལ་སོགས་
བཞི། ། ཞི་བ་འདི་ལ་ག་ལ་ཡོད། ། ཅེས་གང་གསུངས་པ་ཡིན་ནོ། ། ཁོ་བོ་
ཅགནི་དེ་བཞིན་གཤེགས་པའི་ཡོན་ཏན་འབའ་ཞིག་ཚུལ་དེ་ལྟར་དུ་ཁས་ལེན་
པར་བྱེད་པ་མ་ཡིན་གྱི། ཀུན་ནས་ཉོན་མོངས་དང་རྣམ་བྱང་གིས་བསྡུས་པའི་
ཆོས་ཇི་སྙེད་པ་ཐམས་ཅད་ཐ་སྙད་དུའང་མཐའ་ཐམས་ཅད་ལས་གྲོལ་བའི་རྟེན་
ཅིང་འབྲེལ་བར་འབྱུང་བ་རྐྱེན་འདི་བ་ཙམ་གྱི་རང་བཞིན་དུ་ཁས་ལེན་པར་བྱེད་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 273
མོད་ཀྱི། འོན་ཀྱང་ཚུལ་འདི་ནི་འཕགས་པའི་ཡུལ་གྱི་ཤིང་རྟ་ཆེན་པོ་དག་གིས་
ཀྱང་ཐུགས་སུ་མ་ཆུད་ན་གངས་ཅན་གྱི་སྐྱེ་བོ་དམུས་ལོང་ལྟ་བུ་འདི་དག་གི་བློ་
གྲོས་ཀྱི་ཡུལ་དུ་འགྱུར་རེ་སྐན། །
གཉིས་པ་འཇིག་རྟེན་ལ་དེ་ཉིད་སྟོན་པ་མི་འཐད་པ་སྤང་བ་ནི། རྣལ་
འབྱོར་པས་ཆོས་ཀྱི་སྐུ་མངོན་སུམ་དུ་བྱས་པ་ན་སེམས་དང་སེམས་ལས་བྱུང་བའི་
འཇུག་པ་ཉེ་བར་ཞི་བ་བདེན་མོད་ཀྱི་དེ་ལྟ་ནའང་འཇིག་རྟེན་ལ་དེ་ཁོ་ན་ཉིད་
སྟོན་པ་མི་སྲིད་པ་མ་ཡིན་ཏེ། འདི་ལྟར། དེ་ཡི་ལོངས་སྤྱོད་རྫོགས་སྐུ་བསོད་
ནམས་ཀྱིས། ། ཟིན་དང་སྤྲུལ་པ་མཁའ་གཞན་ལས་དེའི་མཐུས། ། སྒྲ་གང་
ཆོས་ཀྱི་དེ་ཉིད་སྟོན་འབྱུང་བ། ། དེ་ལས་འཇིག་རྟེན་གྱིས་ཀྱང་དེ་ཉིད་རིག །
དེ་བཞིན་གཤེགས་པ་རྣམས་གཟུགས་ཀྱི་སྐུ་གང་ལ་བཞུགས་ནས་ཆོས་ཀྱི་སྐུ་
མངོན་སུམ་དུ་མཛད་པའི་སྐུ་བསོད་ནམས་བརྒྱས་ཟིན་པ་དེ་ནི་བྱང་ཆུབ་སེམས་
དཔའ་རྣམས་ཀྱི་ཆོས་ཀྱི་ལོངས་སྤྱོད་ཀྱི་རྒྱུར་འགྱུར་བའི་ཕྱིར་ལོངས་སྤྱོད་རྫོགས་
པའི་སྐུ་ཞེས་བྱ་ལ། བསོད་ནམས་བརྒྱས་བསྐྲུན་པའི་སྐུ་དེ་ལྟ་བུ་ལས། འཇམ་
དཔལ་སྐྱེ་བ་མེད་ཅིང་འགག་པ་མེད་པ་ཞེས་བྱ་བ་འདི་ནི་དེ་བཞིན་གཤེགས་
པའི་ཚིག་བླ་དྭགས་སོ་ཞེས་སོགས་དེ་བཞིན་གཤེགས་པའི་བྱིན་གྱིས་བརླབས་
ཀྱིས་སྒྲ་གང་ཞིག་འབྱུང་བ་དེ་ལས་རྣམ་པ་དེ་ལྟ་བུའི་ཆོས་སྟོན་པའི་སྣོད་དུ་གྱུར་
པའི་གདུལ་བྱས་དེ་ཁོ་ན་ཕྱིན་ཅི་མ་ལོག་པར་ངེས་པར་འགྱུར་རོ། ། བསོད་
ནམས་བརྒྱས་བསྐྲུན་པའི་སྐུ་ལས་འབྱུང་བ་ལྟ་ཞོག དེ་ཡིས་བྱིན་གྱིས་བརླབས་
པའི་སྤྲུལ་པའི་སྐུ་དག་ལས་ཆོས་ཀྱི་དེ་ཁོ་ན་ཉིད་གསལ་བར་བྱེད་པའི་སྒྲ་གང་
ཞིག་འབྱུང་བ་དེ་ལས་ཀྱང་འཇིག་རྟེན་གྱིས་དེ་ཁོ་ན་ཉིད་རིག་པར་འགྱུར་
རོ། ། སྤྲུལ་པ་ལས་འབྱུང་བ་འབའ་ཞིག་ཏུ་མ་ཟད་ཀྱི་དེ་བཞིན་གཤེགས་པའི་
མཐུས་སེམས་དང་སེམས་ལས་བྱུང་བའི་འཇུག་པ་མེད་དུ་ཟིན་ཀྱང་། གཞན་



274
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནམ་མཁའ་དང་ཤིང་དང་རྩིག་པར་དང་བྲག་ལ་སོགས་པ་ལས་ཀྱང་སྒྲ་གང་ཞིག་
ཆོས་ཀྱི་དེ་ཉིད་གསལ་བར་བྱེད་པ་འབྱུང་བ་དེ་ལས་ཀྱང་འཇིག་རྟེན་གྱིས་དེ་
ཉིད་རིག་པ་ཡིན་ནོ། ། གལ་ཏེ་སེམས་དང་སེམས་ལས་བྱུང་བ་མེད་པ་དག་ལ་
ནི་བློའི་གཡོ་བ་མེད་པའི་ཕྱིར་ལུས་ངག་གི་བྱ་བ་མི་འཇུག་ན་ཆོས་སྟོན་པ་ལ་
སོགས་པའི་བྱ་བ་འབྱུང་བའི་རྒྱུ་ཉིད་དུ་ཇི་ལྟར་འགྱུར་ཞེ་ན། དེ་བསྟན་པའི་
ཕྱིར་ཕྱི་རོལ་གྱི་དཔེ་བཀོད་པ། ཇི་ལྟར་རྫ་མཁན་སྟོབས་དང་ལྡན་པ་ཡིས། །
ཡུན་རིང་འབད་པས་ཆེས་བསྐོར་འཁོར་ལོ་ནི། ། དེ་རྩོལ་ད་ལྟར་སྐྱེས་པ་མེད་
བཞིན་དུའང་། ། འཁོར་ཞིང་བུམ་པ་ལ་སོགས་རྒྱུར་མཐོང་ལྟར། ། དེ་བཞིན་
ད་ལྟ་སྐྱེས་རྩོལ་མེད་བཞིན་དུ། ། ཆོས་ཀྱི་བདག་ཅན་སྐུ་ཉིད་ལ་བཞུགས་
དེའི། ། འཇུག་པ་གདུལ་བྱའི་དགེ་དང་སྨོན་ལམ་གྱི། ། ཁྱད་པར་གྱིས་
འཕངས་ལས་ཆོས་བསམ་མི་ཁྱབ། ། ཇི་ལྟར་རྫ་མཁན་གྱིས་ཡུན་རིང་དུ་འབད་
པཆེན་པོས་བསྐོར་བའི་འཁོར་ལོ་ནི་སྔོན་བཟོ་བོ་མཁས་པས་ལེགས་པར་བཟོ་
བྱས་པ་དང་འབད་པ་ཆེན་པོས་བསྐོར་བའི་ཤུགས་ཀྱིས་དེ་བསྐོར་བའི་རྩོལ་བ་ད་
ལྟར་མེད་བཞིན་དུའང་རང་གི་ངང་གིས་འཁོར་ཞིང་བུམ་པ་ལ་སོགས་པ་སྣོད་ཀྱི་
བྱེ་བྲག་དུ་མའི་རྒྱུར་འགྱུར་བ་བཞིན་དུ་སངས་རྒྱས་བཅོམ་ལྡན་འདས་རྣམས་
ཀྱང་ད་ལྟར་སྐྱེས་པའི་སྒོ་གསུམ་གྱི་རྩོལ་བ་མེད་བཞིན་དུ་ཆོས་ཀྱི་སྐུའི་བདག་
ཉིད་ལ་བཞུགས་ནས་གདུལ་བྱའི་སྐལ་བ་དང་འཚམ་པའི་ཕྲིན་ལས་རང་གི་ངང་
གིས་འཇུག་པ་ནི། གདུལ་བྱ་རྣམས་ཀྱིས་སངས་རྒྱས་ལ་ཆོས་ཉན་པར་འགྱུར་
བའི་དགེ་བ་སྨིན་པར་བྱས་པའི་ཁྱད་པར་དང་། སྔོན་བྱང་ཆུབ་སེམས་དཔའི་
སྤྱོད་པ་སྤྱོད་པའི་གནས་སྐབས་ན། ཇི་ལྟར་སངས་རྒྱས་བཅོམ་ལྡན་འདས་འདི་
དག་ད་ལྟ་རྣམ་རྟོག་མི་མངའ་བཞིན་དུ་ཡིད་བཞིན་གྱི་ནོར་བུ་དང་དཔག་བསམ་
གྱི་ཤིང་ལྟར་ཇི་ལྟར་འཚམ་པའི་ སེམས་ཅན་གྱི་དོན་སྒྲུབ་ཅིང་། ཆོས་ཀྱི་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _275
དབྱིངས་ལ་སྐད་ཅིག་ཀྱང་མི་བསྐྱོད་ལ། སེམས་ཅན་འདུལ་བའི་དུས་ལས་ཀྱང་
མི་འདའ་བ་དེ་བཞིན་དུ་བདག་ཀྱང་གྱུར་ཅིག་ཅེས་སྨོན་ལམ་བཏབ་པའི་སྨོན་
ལམ་གྱི་ཁྱད་པར་གྱིས་འཕངས་པ་ལས་དེ་འདྲ་བ་དག་མངོན་པ་ཡིན་ལ། དེ་ནི་
སངས་རྒྱས་ལས་གཞན་གྱིས་བསམ་གྱིས་མི་ཁྱབ་བོ། །
གཉིས་པ་བྱང་ཆུབ་པའི་ངོ་བོ་སྐུ་དང་ཡོན་ཏན་གྱི་ཁྱད་པར་བཤད་པ་ལ།
རང་དོན་ཆོས་ཀྱི་སྐུ་བཤད་པ་དང། གཞན་དོན་གཟུགས་ཀྱི་སྐུ་བཤད་པ་
གཉིས་ལས། དང་པོའི་དབང་དུ་བྱས་ནས། ཤེས་བྱའི་བུད་ཤིང་སྐམ་པོ་མ་
ལུས་པ། ། བསྲེགས་པས་ཞི་དེ་རྒྱལ་རྣམས་ཆོས་སྐུ་སྟེ། ། དེ་ཚེ་སྐྱེ་བ་མེད་ཅིང་
འགག་པའང་མེད། ། སེམས་འགགས་པས་དེ་སྐུ་ཡིས་མངོན་སུམ་མཛད། །
གཟུགས་ནས་རྣམ་མཁྱེན་གྱི་བར་གྱི་ཤེས་བྱ་རྣམས་ནི་ཡེ་ཤེས་ཀྱི་མེས་བསྲེག་པར་
བྱ་བ་ཡིན་པའི་ཕྱིར་བུད་ཤིང་སྐམ་པོ་དང་འདྲ་ལ། དེའི་ཕྱིར་རྡོ་རྗེ་ལྟ་བུའི་ཏིང་
ངེ་འཛིན་གྱི་གནས་སྐབས་སུ་རྣམ་པར་དཔྱོད་པ་ལས་བྱུང་བའི་ཡེ་ཤེས་ཀྱི་མེས་
ཤེསཁྱའི་བུད་ཤིངམ་ལུས་པ་བསྲེགས་པས་ཤེས་བྱ་དང་ཤེས་པའི་སྤྲོས་པ་ཐམས་
ཅད་ཉེ་བར་ཞི་བའི་བདག་ཉིད་ཅན་ནི་ཡེ་ཤེས་ཀྱི་ཚོགས་ལས་འཁྲུངས་པའི་རྒྱལ་
བ་རྣམས་ཀྱི་ཆོས་ཀྱི་སྐུ་ཞེས་ཐ་སྙད་དུ་བྱ་ལ། གང་གི་ཚེ་རྣལ་འབྱོར་པས་དེ་ལྟ་
བུའི་མཚན་ཉིད་ཅན་གྱི་ཆོས་ཀྱི་སྐུ་མངོན་དུ་བྱས་པ་དེའི་ཚེ་དབང་པོ་གསར་དུ་
འགྲུབ་པའི་མཚན་ཉིད་ཅན་གྱི་སྐྱེ་བ་མེད་ཅིང་། དབང་པོ་རྣམས་འཇིག་པའི་
མཚན་ཉིད་ཅན་གྱི་འགག་པའང་མེད་དེ། དེའི་ཚེ་རྣམ་པར་ཆད་པའི་འཆི་
འཕོ་དང་སྐྱེ་བ་ལས་གྲོལ་ཞིང་། བསམ་གྱིས་མི་ཁྱབ་པར་བསྒྱུར་བའི་འཆི་འཕོ་
དང་སྐྱེ་བ་ལས་ཀྱང་འདས་པའི་ཕྱིར་རོ། ། དེའི་ཕྱིར་མདོ་ལས་ཀྱང་། འཇམ་
དཔལ་སྐྱེ་བ་མེད་ཅིང་འགག་པ་མེད་པ་ཞེས་བྱ་བ་འདི་ནི་དེ་བཞིན་གཤེགས་
པའི་ཚིག་བླ་དྭགས་སོ། ། ཞེས་གང་གསུངས་པ་ཡིན་ནོ། ། དེའི་ཚེ་སེམས་དང་



276 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སེམས་ལས་བྱུང་བའི་འཇུག་པ་མ་ལུས་འགགས་པས་ཆོས་ཉིད་ཀྱི་སྐུ་དེ་ནི་ལོངས་
སྤྱོད་རྫོགས་པའི་སྐུ་ཁོ་ནས་མངོན་སུམ་དུ་མཛད་པར་ཀུན་རྫོབ་ཏུ་རྣམ་པར་
བཞག་གོ། ། སེམས་དང་སེམས་ལས་བྱུང་བ་ འགགས་པ་ཞེས་བྱ་བའང་།
གནས་སྐབས་འདིར་སེམས་དང་སེམས་ལས་བྱུང་བའི་འཛིན་པ་མཐའ་དག་
དང་བྲལ་བ་ཙམ་ལ་བཏགས་པར་ཟད་ཀྱི། རང་གི་མཚན་ཉིད་ཀྱིས་འགག་པ་
ནི་མེད་དེ། དེ་དག་ལ་རང་གི་མཚན་ཉིད་ཀྱིས་སྐྱེ་བ་མེད་པར་སྔར་བསྟན་པའི་
ཕྱིར་དང་། འགག་པའང་སྐྱེ་བ་སྔོན་དུ་འགྲོ་བ་ཅན་ཡིན་པའི་ཕྱིར་རོ། །
གཉིས་པ་གཞན་དོན་གཟུགས་ཀྱི་སྐུ་ལ་གསུམ་ལས། དང་པོ་ལོངས་
སྤྱོད་རྫོགས་པའི་སྐུའི་དབང་དུ་བྱས་ནས་བཤད་པ། ཞི་སྐུ་དཔག་བསམ་ཤིང་
ལྟར་གསལ་གྱུར་ཅིང་། ། ཡིད་བཞིན་ནོར་བུ་ཇི་བཞིན་རྣམ་མི་རྟོག །འགྲོ་
གྲོལ་བར་དུ་འཇིག་རྟེན་འབྱོར་སླད་རྟག ། འདི་ནི་སྤྲོས་དང་བྲལ་ལ་སྣང་བར་
འགྱུར། ། སྐུ་གང་གིས་དེ་ཁོ་ན་ཉིད་མངོན་སུམ་དུ་མཛད་པར་བཤད་པའི་
ལོངས་སྤྱོད་རྫོགས་པའི་སྐུ་དེ་ནི་ཞི་བའི་རང་བཞིན་ཅན་ཡིན་ཏེ། སེམས་དང་
སེམས་ལས་བྱུང་བའི་འཇུག་པ་དང་བྲལ་བའི་ཕྱིར་རོ། ། འདི་ནི་ཞི་བའི་རང་
བཞིན་ཅན་ཡིན་པས་རྣམ་པར་རྟོག་པ་མི་མངའ་བ་ཡིན་ཀྱང་། དཔག་བསམ་
གྱི་ཤིང་དང་ཡིད་བཞིན་གྱི་ནོར་བུ་བཞིན་དུ་གདུལ་བྱའི་མངོན་པར་འདོད་པའི་
དོན་སྒྲུབ་པའི་རྒྱུ་ཉིད་དུ་འགྱུར་རོ། ། བསོད་ནམས་བརྒྱའི་མཚན་གྱིས་བརྒྱན་
པའི་སྐུ་འདི་ནི་ཇི་སྲིད་འགྲོ་བ་མ་ལུས་པ་སྲིད་པ་ལས་གྲོལ་གྱི་བར་དུ་འཇིག་རྟེན་
རྣམས་ཀྱི་མངོན་མཐོ་དང་ངེས་ལེགས་ཀྱི་འབྱོར་པ་ཐོབ་པའི་སླད་དུ་རྟག་པར་
གནས་ཤིང་། འདི་ནི་བྱང་ཆུབ་སེམས་དཔའ་སྤྲོས་པ་དང་བྲལ་བ་བསོད་
ནམས་དང་ཡེ་ཤེས་ཀྱི་ཚོགས་ལས་ཤེས་རབ་དྲི་མ་མེད་པའི་མེ་ལོང་ཐོབ་པ་དག་
ཁོ་ན་ལ་སྣང་བར་འགྱུར་གྱི། ས་བདུན་པ་མན་ཆད་སྤྲོས་པ་དང་བཅས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _277 །
རྣམས་ལ་མ་ཡིན་ནོ། །
གཉིས་པ་རྒྱུ་མཐུན་པའི་སྐུ་བཤད་པ་ལ། སྐུ་ཕུན་སུམ་ཚོགས་པ་དང་།
བཞེད་པ་ལ་མངའ་བསྒྱུར་བ་ཕུན་སུམ་ཚོགས་པ་དང་། ཡོན་ཏན་ཕུན་སུམ་
ཚོགས་པ་བཤད་པའོ། །
དང་པོ་ནི། ཆོས་ཀྱི་སྐུའམ། གཟུགས་ཀྱི་སྐུའི་རྒྱུ་ལས་བྱུང་ཡང་རུང་སྟེ།
ཇི་སྐད་བཤད་པའི་སྐུ་ལས་གཞན་པ་རྒྱུ་མཐུན་པའི་སྐུ་གང་དག་སེམས་ཅན་
གདུལ་བའི་དོན་དུ་བསྟན་པ་དེ་དག་ལའང་མཐུ་བསམ་གྱིས་མི་ཁྱབ་པ་མངའ་
བར་བསྟན་པའི་ཕྱིར་བཤད་པ། ཐུབ་དབང་དུས་གཅིག་ཁོ་ནར་དེའི་རྒྱུ་
མཐུན། ། གཟུགས་སྐུ་གཅིག་ལ་རང་གི་སྐྱེ་གནས་སྐབས། ། སྔར་འགགས་
གསལ་དང་མ་འཆོལ་བྱུང་ཚུལ་ནི། ། མ་ལུས་ཀྱིས་བཀྲ་མཐའ་དག་སྟོན་པར་
མཛད། ། ཐུབ་པའི་དབང་པོས་དུས་གཅིག་ཁོ་ནར་རང་གི་རྒྱུ་མཐུན་པའི་
གཟུགས་ཀྱི་སྐུ་གཅིག་ལ་ཐམས་ཅད་མཁྱེན་པའི་ཡེ་ཤེས་ཀྱི་གནས་སྐབས་ཀྱི་སྔ་
རོལ་འཁོར་བ་ཐོག་མ་མེད་པར་རང་ཉིད་ཀྱི་སྐྱེ་བའི་གནས་སྐབས་འགགས་ཟིན་
པ་བྱུང་མཐའ་མ་ལུས་པ་གསལ་བ་དང་། མ་འཆོལ་བར་ཏེ་ཕན་ཚུན་མ་འདྲེས་
པ་བྱུང་ཚུལ་མ་ལུས་པས་བཀྲ་བར་གྱུར་པ་མཐའ་དག་མེ་ལོང་ཡོངས་སུ་དག་པ་
ལ་བཞིན་གྱི་གཟུགས་བརྙན་ལྟར་ལྷུན་གྱིས་གྲུབ་པར་སྟོན་པར་མཛད་དོ། །
དེར་མ་ཟད་བྱང་ཆུབ་སེམས་དཔའི་སྤྱད་པ་སྤྱོད་པའི་གནས་སྐབས་ཀྱི་སྤྱོད་པའི་
བྱུང་ཚུལ་དག་ཀྱང་སྐུ་གཅིག་ལ་སྟོན་པར་ནུས་པར་བརྗོད་པའི་ཕྱིར་བཤད་པ།
སངས་རྒྱས་ཞིང་ནི་ཅི་འདྲར་སངས་རྒྱས་དང་། ། དེ་དག་སྐུ་སྤྱོད་མཐུ་སྟོབས་
ཅི་འདྲ་དང་། ། ཉན་ཐོས་དགེ་འདུན་ཇི་སྙེད་ཅི་འདྲ་དང་། །བྱང་ཆུབ་
སེམས་རྣམས་དེར་གཟུགས་ཅི་འདྲ་དང་། ། ཅི་འདྲའི་ཆོས་དང་དེར་བདག་ཅི་
འདྲ་དང་། ། ཆོས་ཐོས་སྤྱོད་པ་གང་ལ་སྤྱོད་པ་དང་། ། སྦྱིན་གང་ཇི་ཙམ་དེ་



278
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དག་ལ་ཕུལ་བ། ། དེ་དག་མ་ལུས་སྐུ་གཅིག་ལ་སྟོན་མཛད། ། སངས་རྒྱས་
བཅོམ་ལྡན་འདས་ཀྱིས་སྔོན་སྦྱིན་པའི་ཕ་རོལ་ཏུ་ཕྱིན་པ་སྤྱོད་པ་ན་སངས་རྒྱས་
ཀྱི་ཞིང་བཻཌཱུརླ་དང་པད་མ་རཱ་ག་ལ་སོགས་པའི་རང་བཞིན་ཅན་རིན་པོ་ཆེའི་
ལྗོན་ཤིང་ལ་སོགས་པས་མཛེས་པར་བྱས་པ། ཆུ་དང་ཞེང་དང་ཀུན་ནས་ཟླུམ་
པ་དང་བཅས་པ་དེ་ལ་བརྟེན་པའི་སེམས་ཅན་གྱི་ཁྱད་པར་གྱིས་མཛེས་པར་བྱས་
པ་ཅི་འདྲ་བར། སངས་རྒྱས་བཅོམ་ལྡན་འདས་དེ་སྐུ་བལྟམས་པ་ལ་སོགས་པ་
དང་། དེ་དག་གི་སྐུ་དང་སྤྱོད་པ་དག་གི་མཐུ་ཕུལ་དུ་བྱུང་བ་ཅི་འདྲ་བ་དང་།
དེ་དག་གི་ཉན་ཐོས་ཀྱི་དགེ་འདུན་འདུས་པ་གྲངས་ཇི་སྙེད་པ་དང་ཚུལ་ཅི་འདྲ་
བདང་། སངས་རྒྱས་ཀྱི་ཞིང་དེའི་བྱང་ཆུབ་སེམས་དཔའ་རྣམས་མཚན་དང་
དཔེ་བྱད་ཀྱིས་ལུས་སྤྲས་པ་དབྱིབས་དང་ཁ་དོག་དང་ལྡན་པའི་ཆོས་གོས་དང་
ཟས་དང་གནས་ལ་སོགས་པ་ཡོངས་སུ་ཉེ་བར་ལོངས་སྤྱོད་པའི་གཟུགས་ཀྱི་ཁྱད་
པར་ཅི་འདྲ་བ་དང་། དེར་ཐེག་པ་གཅིག་དང་གསུམ་ལ་བརྟེན་པའི་ཆོས་ཅི་
འདྲ་བ་དང་། བདག་ཉིད་བྲམ་ཟེ་ལ་སོགས་པའི་རིགས་ཀྱི་ཁྱད་པར་དང་།
གཟུགས་དང་བློ་དང་ཁྱིམ་པའམ་རབ་ཏུ་བྱུང་བ་ཅི་འདྲ་བར་གྱུར་པ་དང་།
ཆོས་ཐོས་ནས་ལྷག་མ་དང་བཅས་པའམ། ལྷག་མ་མེད་པའི་བསླབ་པ་ཁས་
བླངས་ཏེ་སྤྱོད་པ་གང་སྤྱད་པ་དང་། སངས་རྒྱས་བཅོམ་ལྡན་འདས་ཉན་ཐོས་
དང་བྱང་ཆུབ་སེམས་དཔའི་དགེ་འདུན་དང་བཅས་པ་དག་ལ་བཟའ་བ་དང་
ཆོས་གོས་དང་རིན་པོ་ཆེའི་རྒྱན་ལ་སོགས་པ་སྦྱིན་པ་གང་དུ་དུས་ཇི་ཙམ་དང་
ཚད་ཇི་ཙམ་དུ་ཕུལ་བ་རྣམས་མ་ལུས་པ་སྐུ་གཅིག་ལ་སྟོན་པར་མཛད་དོ། །
སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་བྱུང་མཐའ་ཇི་ལྟར་སྟོན་པ། དེ་བཞིན་
ཚུལ་ཁྲིམས་བཟོད་བརྩོན་ཏིང་འཛིན་དང་། ། ཤེས་རབ་སྤྱོད་ཚེ་སྔར་གྱི་གནས་
སྐབས་གང་། ། མ་ཚང་མེད་དག ། སྐུ་གཅིག་ལ་སྟོན་མཛད་ཅེས་སྦྱར་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
279
རོ། ། སྐུ་གཅིག་ལ་ཅིག་ཅར་གནས་སྐབས་ཐམས་ཅད་སྟོན་པ་ལྟ་ཞོག འོན་
ཀྱང་། ཉིད་ཀྱི་སྤྱོད་པ་ཀུན། ། སྐུ་ཡི་བ་སྤུའི་ཁུང་བུར་གསལ་བར་སྟོན། །
བདག་ཉིད་ཀྱི་སྤྱོད་པ་འབའ་ཞིག་སྟོན་པར་མ་ཟད་ཀྱི། གཞན་ཡང་། སངས་
རྒྱས་གང་དག་འདས་དང་བྱུང་གྱུར་དང་། ། གང་དག་ད་ལྟར་འཇིག་རྟེན་
ཁམས་ཀུན་ན། ། ཚིག་གསང་མཐོན་པོས་ཆོས་སྟོན་སྡུག་བསྔལ་གྱིས། །
གཟིར་བའི་འགྲོ་དབུགས་འབྱིན་མཛད་བཞུགས་པ་དང་། ། དང་པོ་ཐུགས་
བསྐྱེད་བྱང་ཆུབ་སྙིང་པོའི་བར། ། དེ་དག་སྤྱོད་ཀུན་དངོས་རྣམས་མིག་འཕྲུལ་
གྱིས། ། རང་བཞིན་མཁྱེན་ནས་བདག་བཞིན་བ་སྤུ་ཡི། ། ཁུང་བུར་དུས་
གཅིག་ལ་ནི་གསལ་བར་སྟོན། ། དུས་གསུམ་གྱི་སངས་རྒྱས་རྣམས་ཀྱིས་ཚིག་
གསང་མཐོན་པོས་ཆོས་སྟོན་པའི་སྒོ་ནས་སྡུག་བསྔལ་གྱིས་གཟིར་བའི་འགྲོ་བ་
རྣམས་དབུགས་འབྱིན་པར་མཛད་པ་དང་། དེ་དག་དང་པོར་ཐུགས་བསྐྱེད་
ནསབྱང་ཆུབ་སྙིང་པོར་གཤེགས་ཀྱི་བར་གྱི་སྤྱོད་པ་ཀུན་མིག་འཕྲུལ་གྱི་ཚུལ་དུ་
བདག་ཉིད་ཀྱི་སྔོན་གྱི་གནས་སྐབས་རྣམས་བཞིན་དུ་བ་སྤུའི་ཁུང་བུར་དུས་
གཅིག་ལ་གསལ་བར་སྟོན་པར་མཛད་དོ། ། ཇི་ལྟར་ཉིད་ཀྱི་སྤྱོད་པ་དང་དེ་
བཞིན་གཤེགས་པ་གཞན་གྱི་སྤྱོད་པ་དག་དུས་གཅིག་ཏུ་རང་ཉིད་ཀྱི་བ་སྤུའི་ཁུང་
བུར་སྟོན་པར་མཛད་པ། དེ་ བཞིན་ དུས་ གསུམ་ འཕགས་ པ་ རྒྱལ་ སྲས་
དང་། ། རང་སངས་རྒྱས་དང་ཉན་ཐོས་མ་ལུས་ཀྱི། ། སྤྱོད་དང་དེ་དག་སྐྱེ་
བོའི་གནས་སྐབས་ནི། ། ཐམས་ཅད་བ་སྤུའི་ཁུང་བུར་དུས་གཅིག་སྟོན། །
དུས་གསུམ་གྱི་འཕགས་པ་རྒྱལ་སྲས་ལ་སོགས་པ་མ་ལུས་པའི་སྤྱོད་པ་དང༌། དེ་
དག་སོ་སོ་སྐྱེ་བོའི་གནས་སྐབས་ཀྱི་སྤྱོད་པ་ཐམས་ཅད་བ་སྤུའི་ཁུང་བུ་གཅིག་ལ་
དུས་གཅིག་གི་ཚེ་སྟོན་པར་བྱེད་དོ། །
གཉིས་པ་བཞེད་པ་ལ་མངའ་བསྒྱུར་བ་ཕུན་སུམ་ཚོགས་པ་བསྟན་པ་ནི།



280
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དག་པ་འདི་ནི་བཞེད་པར་འཇུག་པ་ཡིས། ། རྡུལ་གཅིག་ཡུལ་ལ་མཁས་
གཏུགས་འཇིག་རྟེན་དང་། ། འཇིག་རྟེན་མཐའ་ཡས་ཕྱོགས་ཁྱབ་རྡུལ་སྟོན་
མོད། ། རྡུལ་རགས་མི་འགྱུར་འཇིག་རྟེན་ཕྲ་མི་འགྱུར། ། མཁྱེན་པ་ལ་སོགས་
པཡོངས་སུ་དག་པའི་དེ་བཞིན་གཤེགས་པ་འདི་ནི་བཞེད་པ་ཙམ་གྱིས་རྡུལ་ཕྲ་
རབ་གཅིག་གི་ཡུལ་ལ་ནམ་མཁའི་མཐས་གཏུགས་པའི་འཇིག་རྟེན་མ་ལུས་པའི་
རང་གི་ངོ་བོ་ཇི་ལྟར་གནས་པ་ལྟར་སྟོན་ཅིང་། འཇིག་རྟེན་མཐའ་ཡས་པའི་
ཕྱོགས་རྡུལ་ཕྲ་རབ་གཅིག་གིས་ཁྱབ་པར་ཡང་སྟོན་མོད། རྡུལ་རགས་པར་ཡང་
མི་འགྱུར་ཞིང་འཇིག་རྟེན་ཕྲ་བར་ཡང་མི་འགྱུར་རོ། ། དེ་བཞིན་དུ་རྣམ་རྟོག་
མི་མངའ་ཁྱོད་ཀྱིས་སྲིད་མཐའི་བར། ། སྐད་ཅིག་རེ་ལ་སྟོན་མཛད་སྤྱོད་པ་ཡི།
རྣམ་པར་སྣ་ཚོགས་དེ་སྙེད་འཛམ་གླིང་གི། ། མ་ལུས་རྡུལ་གྱི་གྲངས་ལ་ཡོད་མ་
ཡིན། ། རྣམ་རྟོག་མི་མངའ་བར་བཅོམ་ལྡན་འདས་ཁྱོད་སྲིད་པའི་མཐར་ཐུག་
གི་བར་དུ་སྐད་ཅིག་རེ་རེ་ལ་སྤྱོད་པ་རྣམ་པ་སྣ་ཚོགས་པ་སྟོན་པར་མཛད་པའི་
གྲངས་ཇི་སྙེད་པ་འཛམ་གླིང་མ་ལུས་པའི་རྡུལ་ཕྲ་རབ་ཀྱི་གྲངས་ལའང་ཡོད་པ་
མཡིན་ནོ། ། ཞེས་པ་འདི་ནི་ཐུན་མོང་མ་ཡིན་པའི་ཡོན་ཏན་ཕུལ་དུ་བྱུང་བ་
མངའ་བའི་སྒོ་ནས་བཅོམ་ལྡན་འདས་ལ་བསྟོད་པ་ཡིན་ནོ། ། གསུམ་པ་ཡོན་
ཏན་ཕུན་སུམ་ཚོགས་པའི་སྒོ་ནས་བསྟོད་པ་ལ། ཡོན་ཏན་གྱི་གཙོ་བོ་སྟོབས་
བཅུ་བཤད་པ་དང་། ཕལ་བའི་ཡོན་ཏན་བརྗོད་པ་ལས་འདས་པར་བསྟན་
པའོ། ། དང་པོ་གཉིས་ལས། མདོར་བསྟན་པ་ནི། གནས་དང་གནས་མིན་
མཁྱེན་སྟོབས་དང་། ། དེ་བཞིན་ལས་རྣམ་སྨིན་མཁྱེན་དང་། ། མོས་པ་སྣ་
ཚོགས་ཐུགས་ཆུད་དང་། ། སྣ་ཚོགས་ཁམས་ནི་མཁྱེན་སྟོབས་དང་། ། དབང་
པོ་མཆོག་དང་མཆོག་མ་ཡིན། ། མཁྱེན་དང་ཀུན་འགྲོ་མཁྱེན་པ་དང་། །
བསམ་གཏན་རྣམ་ཐར་ཏིང་འཛིན་དང་། །སྙོམས་པར་འཇུག་སོགས་མཁྱེན་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
281
སྟོབས་དང་། ། སྔོན་གནས་དྲན་དང་མཁྱེན་པ་དང་། ། དེ་བཞིན་འཆི་འཕོ་
སྐྱེམཁྱེན་དང་། ། ཟག་པ་རྣམས་ཟད་མཁྱེན་སྟོབས་ཏེ། ། སྟོབས་ནི་བཅུ་པོ་
འདི་དག་གོ། །
གཉིས་པ་རྒྱས་པར་བཤད་པ་ལ་བཅུ་ལས། དང་པོ་གནས་དང་གནས་
མ་ཡིན་པ་མཁྱེན་པའི་སྟོབས་ནི། རྒྱུ་གང་ཞིག་ལས་གང་ཞིག་ངེས་པ་སྐྱེ་འགྱུར་
བ། ། དེ་ནི་དེ་ཡི་གནས་སུ་དེ་མཁྱེན་རྣམས་ཀྱིས་གསུངས། ། བཤད་པ་ལས་
བཟློག་གནས་མིན་ཤེས་བྱ་མཐའ་ཡས་པ། ། མཁྱེན་པ་ཐོགས་པ་མེད་པ་དེ་ནི་
སྟོབས་སུ་བཤད། ། དགེ་བ་དང་མི་དགེ་བའི་རྒྱུ་གང་ཞིག་ལས་འདོད་པ་དང་
མི་འདོད་པའི་འབྲས་བུ་གང་ཞིག་འབྱུང་བ་དེ་ནི་གནས་ཡིན་ལ། ཇི་སྐད་
བཤད་པ་ལས་བཟློག་སྟེ་དགེ་བ་ལས་མི་འདོད་པ་དང། མི་དགེ་བ་ལས་འདོད་
པ་འབྱུང་བ་སོགས་ནི་གནས་མ་ཡིན་པས་དེ་ལྟ་བུའི་ཤེས་བྱ་མཐའ་ཡས་པ་
རྣམས་ལ་མཁྱེན་པ་ཐོགས་པ་མེད་པར་འཇུག་པའི་ཏིང་ངེ་འཛིན་དང་ཤེས་རབ་
ནི་གནས་དང་གནས་མ་ཡིན་པ་མཁྱེན་པའི་སྟོབས་ཞེས་བཤད་དོ། །
གཉིས་པ་ལས་ཀྱི་རྣམ་སྨིན་མཁྱེན་པའི་སྟོབས་ནི། འདོད་དང་མི་
འདོད་དེ་ལས་བཟློག་དང་ཟད་དངོས་དང་། ། ལས་དང་དེ་ཡི་རྣམ་སྨིན་ཤིན་
ཏུ་སྣ་ཚོགས་ལའང་། ། མཁྱེན་པ་ནུས་མཐུ་ཐོགས་མེད་སོ་སོར་འཇུག་གྱུར་
པ། ། དུས་གསུམ་ཤེས་བྱ་ཁྱབ་མཛད་དེ་ནི་སྟོབས་སུ་འདོད། ། ལས་གང་ད་
ལྟར་འདོད་ཅིང་ཡིད་དུ་འོང་ལ་མ་འོངས་པ་ན་རྣམ་སྨིན་མི་འདོད་པ་འབྱིན་པ་
དང་། དེ་ལས་བཟློག་པ་ད་ལྟ་ཡིད་དུ་མི་འོང་ཞིང་། མ་འོངས་པ་ན་རྣམ་སྨིན་
ཡིད་དུ་འོང་བ་འབྱིན་པ་དང༌། ཟག་བཅས་ཀྱི་ལས་ཟད་བྱེད་ཟག་མེད་ཀྱི་ལས་
དང། དེ་དག་གི་རྣམ་པར་སྨིན་པ་ཤིན་ཏུ་སྣ་ཚོགས་པ་དུས་གསུམ་གྱིས་བསྡུས་
པ་འཇིག་རྟེན་གྱི་ཁམས་མ་ལུས་པ་ཁྱབ་པ་རྣམས་ཀྱི་ངོ་བོ་དང་རབ་དབྱེ་ཐམས་



282
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཅད་ཡོངས་སུ་ཤེས་པས་ཤེས་བྱ་མ་ལུས་པ་ཁྱབ་པར་མཛད་པའི་མཁྱེན་པ་འགར་
ཡང་ནུས་པ་ཐོགས་པ་མེད་པར་སོ་སོར་འཇུག་པ་གང་ཡིན་པ་དེ་ནི་ལས་ཀྱི་རྣམ་
པར་སྨིན་པ་མཁྱེན་པའི་སྟོབས་སུ་འདོད་དོ། །
གསུམ་པ་མོས་པ་སྣ་ཚོགས་མཁྱེན་པའི་སྟོབས་ནི། འདོད་ཆགས་སོགས་
ཀྱི་འབྱུང་བའི་སྟོབས་ཀྱི་འདོད་པ་ནི། ། ཤིན་ཏུ་སྣ་ཚོགས་དམན་དང་འབྲིང་
དང་ཁྱད་འཕགས་དག ། དེ་ལས་གཞན་རྣམས་ཀྱིས་བསྒྲིབས་མོས་པའང་
མཁྱེན་པ་ནི། ། དུས་གསུམ་འགྲོ་བ་མ་ལུས་ཁྱབ་པ་སྟོབས་ཞེས་བྱ། ། འདོད་
ཆགས་ལ་སོགས་པ་ཉོན་མོངས་པ་རྣམས་དང་། དད་པ་ལ་སོགས་དགེ་བ་
རྣམས་གང་ལས་འབྱུང་བའི་ས་བོན་གྱི་སྟོབས་ཀྱིས་ཡོངས་སུ་བཟུང་བའི་འདོད་
པའམམོས་པ་ཤིན་ཏུ་སྣ་ཚོགས་པ་དམན་པ་དང་འབྲིང་དང་ཆེས་ཁྱད་པར་དུ་
འཕགས་པ་དག་དང་། དེ་ལས་གཞན་པ་ཆོས་ཀུན་ཏུ་སྤྱོད་པས་བསྒྲིབས་པའི་
མོས་པ་དེ་ལའང་རང་གི་ངོ་བོ་དང་དབྱེ་བ་ལ་སོགས་པ་ཡོངས་སུ་ཤེས་པའི་སྒོ་
ནས་དུས་གསུམ་གྱི་འགྲོ་བ་མ་ལུས་པ་ལ་ཁྱབ་པའི་མཁྱེན་པ་འགར་ཡང་ཐོགས་
པ་མེད་པ་དེ་ནི་མོས་པ་སྣ་ཚོགས་མཁྱེན་པའི་སྟོབས་ཞེས་བྱའོ། །
བཞི་པ་ཁམས་སྣ་ཚོགས་མཁྱེན་པའི་སྟོབས་ནི། སངས་རྒྱས་ཁམས་ཀྱི་
རྣམ་པར་དབྱེ་བ་མཁས་རྣམས་ཀྱི། ། མིག་སོགས་དག་གི་རང་བཞིན་གང་དེ་
ཁམས་སུ་གསུངས། ། རྫོགས་པའི་སངས་རྒྱས་རྣམས་ཀྱི་མཁྱེན་པ་མཐའ་ཡས་
ཤིང་། ། རྣམ་ཀུན་ཁམས་ཀྱི་ཁྱད་པར་ལ་འཇུག་སྟོབས་སུ་འདོད། ། མིག་ལ་
སོགས་པའི་ཁམས་རྣམས་ཀྱི་རང་བཞིན་གང་ནང་སྟོང་པ་ཉིད་ལ་སོགས་པའི་
མཚན་ཉིད་ཅན་གྱི་ཁྱད་པར་རམ་རབ་ཏུ་དབྱེ་བ་དུ་མ་ལ་སངས་རྒྱས་རྣམས་ཀྱི་
མཁྱེན་པ་མཐའ་ཡས་ཐོགས་པ་མེད་པར་འཇུག་པ་དེ་ནི་ཁམས་སྣ་ཚོགས་མཁྱེན་
པའི་སྟོབས་སུ་འདོད་དོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 283
ལྔ་པ་དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་ནི།
ཀུན་ཏུ་རྟོག་སོགས་ཆེས་རྣོ་ཉིད་ནི་མཆོག་ཉིད་དང་། ། འབྲིང་དང་རྟུལ་བའི་
གནས་སྐབས་མཆོག་མིན་བརྗོད་པ་དང་། ། མིག་ལ་སོགས་པ་དང་ཕན་ཚུན་
སྒྲུབནུས་ཆུབ་པ་ལ། ། རྣམ་པ་ཐམས་ཅད་མཁྱེན་པ་ཆགས་མེད་སྟོབས་སུ་
འདོད། ། འདོད་ཆགས་ལ་སོགས་པ་སྐྱེད་པ་ལ་དབང་བསྒྱུར་བའི་ཕྱིར་ཀུན་ཏུ་
རྟོག་པ་ནི་ཀུན་ནས་ཉོན་མོངས་པའི་དབང་པོ་ཡིན་ལ། རྣམ་བྱང་བསྐྱེད་པ་ལ་
དབང་སྒྱུར་བའི་ཕྱིར་དད་པ་ལ་སོགས་པ་ནི་རྣམ་བྱང་གི་དབང་པོ་ཡིན་ལ། དེ་
དག་ཆེས་རྣོ་བ་ཉིད་ནི་མཆོག་དང་། དམན་པ་དང་འབྲིང་གི་གནས་སྐབས་
དག་ནི་མཆོག་མ་ཡིན་པ་ཞེས་བརྗོད་པ་དེ་དག་དང་། མིག་ལ་སོགས་དབང་པོ་
ཉི་ཤུ་རྩ་གཉིས་ཀྱི་ངོ་བོ་དང་། ཕན་ཚུན་འབྲས་བུ་སྒྲུབ་པར་ནུས་པའི་རང་གི་
ངོ་བོ་བྱང་ཆུབ་པ་ལ་མཁྱེན་པ་གང་ཞིག་ཆགས་པ་མེད་པ་དང་ཐོགས་པ་མེད་
པར་འཇུག་པ་དེ་ནི་དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་སུ་
འདོད་དོ། ། །
དྲུག་པ་ཀུན་ཏུ་འགྲོ་བའི་ལམ་མཁྱེན་པའི་སྟོབས་ནི། ལམ་འགའ་རྒྱལ་
བ་ཉིད་དང་འགའ་ཞིག་རང་རྒྱལ་གྱི། ། བྱང་ཆུབ་དང་ནི་ཉན་ཐོས་བྱང་ཆུབ་
ལྷ་མི་དང་། ། ཡི་དྭགས་དུད་འགྲོ་དམྱལ་བ་ལ་སོགས་རྣམས་འགྲོ་བ། ། དེ་ལ་
མཁྱེན་པ་ཆགས་མེད་མཐའ་ཡས་སྟོབས་སུ་འདོད། ། ལམ་གང་རྒྱལ་བ་རྫོགས་
པའི་སངས་རྒྱས་ལ་སོགས་པ་བྱང་ཆུབ་གསུམ་དུ་འགྲོ་བར་བྱེད་པ་དང་། ལྷ་མི་
ལ་སོགས་པ་འགྲོ་བ་ལྔ་རྣམས་སུ་འགྲོ་བར་བྱེད་པའི་ལམ་དེ་དག་ལ་མཁྱེན་པ་
གང་ཞིག་ཆགས་པ་དང་ཐོགས་པ་མེད་པར་འཇུག་པ་དེ་ནི་ཀུན་ཏུ་འགྲོ་བའི་
ལམ་མཁྱེན་པའི་སྟོབས་སུ་འདོད་དོ། །
བདུན་པ་བསམ་གཏན་སོགས་ཀྱི་ཀུན་ནས་ཉོན་མོངས་དང་རྣམ་བྱང་



284
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མཁྱེན་པའི་སྟོབས་ནི། འཇིག་རྟེན་མཐའ་ཡས་རྣལ་འབྱོར་བྱེ་བྲག་ཐ་དད་
པ། ། བསམ་གཏན་རྣམ་ཐར་བརྒྱད་དང་ཞི་གནས་གང་དག་དང༌། ། སྙོམས་
འཇུག་ཁྱད་པར་གང་དག་གཅིག་དང་བརྒྱད་གྱུར་པ། ། དེ་ལ་མཁྱེན་པ་ཐོགས་
མེད་འདི་ནི་སྟོབས་སུ་བཤད། ། འཇིག་རྟེན་གྱི་ཁམས་མཐའ་ཡས་པ་ན་གནས་
པའི་རྣལ་འབྱོར་པ་རྣམས་ཀྱི་རྒྱུད་ཀྱི་བྱེ་བྲག་ཐ་དད་པའི་བསམ་གཏན་བཞི་དང་
རྣམ་ཐར་བརྒྱད་དང་ཞི་གནས་དགེ་བ་རྩེ་གཅིག་པའི་ཏིང་ངེ་འཛིན་དང་།
མཐར་གྱིས་གནས་པའི་སྙོམས་པར་འཇུག་པའི་ཁྱད་པར་གཅིག་དང་བརྒྱད་དུ་
གྱུར་པ་དགུ་པོ་ཇི་སྙེད་པ་དང་། དེ་དག་ཀུན་ནས་ཉོན་མོངས་པའི་རྒྱུ་མ་རིག་
པ་དང་ཚུལ་བཞིན་མ་ཡིན་པ་ཡིད་ལ་བྱེད་པ་དག་དང་། རྣམ་པར་བྱང་བའི་རྒྱུ་
གཞན་གྱི་སྒྲ་དང་ཚུལ་བཞིན་ཡིད་ལ་བྱེད་པ་སོགས་ལ་མཁྱེན་པ་གང་ཞིག་ཐོགས་
པ་མེད་པར་འཇུག་པ་དེ་ནི་བསམ་གཏན་སོགས་དང་ཀུན་ནས་ཉོན་མོངས་དང༌
རྣམ་བྱང་མཁྱེན་པའི་སྟོབས་སུ་འདོད་དོ། །
བརྒྱད་པ་སྔོན་གྱི་གནས་རྗེས་སུ་དྲན་པ་མཁྱེན་པའི་སྟོབས་ནི། ། གཏི་
མུག་དེ་སྲིད་སྲིད་གནས་འདས་པའི་བདག་དང་ནི། སེམས་ཅན་གཞན་དེའི་
སྲིད་པར་སེམས་ཅན་ཇི་སྙེད་པ། ། དེ་སྙེད་མཐའ་ཡས་གཞི་དང་བཅས་ཤིང་
ཡུལ་ཕྱོགས་དང་། ། རྣམ་ པ་ དང་བཅས་མཁྱེན་ པ་ གང་ཡིན་ སྟོབས་ སུ་
བཤད། ། གཏི་མུག་ཇི་སྲིད་གནས་པ་དེ་སྲིད་དུ་སྲིད་པར་སྐྱེ་བ་གཅིག་ནས་
གཅིག་ཏུ་བརྒྱུད་པ་ཐོག་མ་མེད་པར་གནས་པ་བདག་དང་སེམས་ཅན་གཞན་ཇི་
སྙེད་པ་དེ་སྙེད་མཐའ་ཡས་པ་དག་གིས་སྔོན་འདས་པའི་གནས་སྐབས་ཀྱི་སྐྱེ་བ་
དག་གཞི་དང་བཅས་ཡུལ་ཕྱོགས་དང་བཅས་རྣམ་པ་དང་བཅས་པ་ལ་མཁྱེན་པ་
གང་ཞིག་ཐོགས་པ་མེད་པར་འཇུག་པ་དེ་ནི་སྔོན་གྱི་གནས་རྗེས་སུ་དྲན་པ་
མཁྱེན་པའི་སྟོབས་སུ་འདོད་དོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
285.
དགུ་པ་འཆི་འཕོ་དང་སྐྱེ་བ་མཁྱེན་པའི་སྟོབས་ནི། སེམས་ཅན་རྣམས་
ཀྱི་སེམས་ཅན་རེ་རེའི་འཆི་འཕོ་དང་། ། སྐྱེ་གང་འཇིག་རྟེན་ལ་གནས་ནམ་
མཁའི་མཐའ་ཐུག་དང་། ། བཀྲ་མང་དེ་ལ་མཁྱེན་པ་དུས་དེར་འཇུག་པ་
ཡིས། ། མ་ཆགས་རྣམ་ཀུན་ཡོངས་དག་མཐའ་ཡས་སྟོབས་སུ་འདོད། །
འཇིག་རྟེན་གྱི་ཁམས་ནམ་མཁའི་མཐར་ཐུག་པར་གནས་པའི་སེམས་ཅན་
རྣམས་ཀྱི་སེམས་ཅན་རེ་རེའི་འཆི་འཕོ་དང་སྐྱེ་བ་གང་ཤིན་ཏུ་བཀྲ་ཞིང་རྣམ་པ་
མང་བ་དེ་ལ་མཁྱེན་པ་གང་ཞིག་བཞེད་པ་ཙམ་གྱི་དུས་དེར་འཇུག་པ་ཡིས་མ་
ཆགས་ལ། རྣམ་པ་ཀུན་ཏུ་ཡོངས་སུ་དག་པས་ཐོགས་པ་མེད་པ་འདི་ནི་འཆི་
འཕོ་དང་སྐྱེ་བ་མཁྱེན་པའི་སྟོབས་སུ་འདོད་དོ། །
བཅུ་པ་ཟག་པ་ཟད་པ་མཁྱེན་པའི་སྟོབས་ནི། རྣམ་ཀུན་མཁྱེན་པའི་
སྟོབས་ཀྱིས་མྱུར་དུ་རྒྱལ་རྣམས་ཀྱི། །ཉོན་མོངས་དག་ནི་བག་ཆགས་དང༌
བཅས་འཇིག་འགྱུར་དང་། ། སློབ་མ་ལ་སོགས་ཉོན་མོངས་བློ་ཡིས་འགོག་པ་
གང་། ། དེ་ལ་མཁྱེན་པ་ཆགས་མེད་མཐའ་ཡས་སྟོབས་སུ་འདོད། རྒྱལ་བ་
རྣམས་ཀྱིས་འདོད་ཆགས་ལ་སོགས་པ་ཉོན་མོངས་པ་བག་ཆགས་དང་བཅས་པ་
འཇིག་ཅིང་སྤོང་བར་འགྱུར་ལ། སློབམ་ཉན་ཐོས་དང་རང་སངས་རྒྱས་རྣམས་
ཀྱིས་ཉོན་མོངས་པའི་བག་ལ་ཉལ་ཕྲ་མོ་མ་སྤངས་པ་ཡིན་ཏེ། འདི་ལྟར་ཉོན་
མོངས་པ་སྤངས་ཀྱང་བག་ཆགས་ཡོད་པས་དགྲ་བཅོམ་པ་སྔོན་སྤྲེའུ་གྱུར་པ་
མཆོང་ཞིང་འགྲོ་བ་དང་། སྔོན་བྲམ་ཟེར་གྱུར་པས་དམངས་མོར་བརྗོད་པའི་
ཀུན་ཏུ་སྤྱོད་པ་བཅོམ་ལྡན་འདས་ཀྱིས་བཟློག་ཏུ་ཟིན་ཀྱང་མ་ལོག་པ་བཞིན་
ནོ། ། དེའི་ཕྱིར་ཉོན་མོངས་པ་དང་བག་ཆགས་ཀྱི་མཚམས་སྦྱོར་བ་དང་བཅས་
པ་བློ་ཡིས་འགོག་ཅིང་སྤངས་པ་གང་ཡིན་པ་དེ་ལ་མཁྱེན་པ་གང་ཞིག་ཆགས་པ་
མེད་ཅིང་ཐོགས་པ་མེད་པར་འཇུག་པ་དེ་ནི་ཟག་པ་ཟད་པ་མཁྱེན་པའི་སྟོབས་



286 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཞེས་བྱའོ། ། །
གཉིས་པ་ཕལ་པའི་ཡོན་ཏན་བརྗོད་པ་ལས་འདས་པར་བསྟན་པ་ནི།
སངས་རྒྱས་བཅོམ་ལྡན་འདས་རྣམས་ཀྱི་ཡོན་ཏན་གྱི་ཁྱད་པར་མ་ལུས་པ་ཡོངས་
སུགཅོད་པ་ནི་སངས་རྒྱས་ཁོ་ནས་ནུས་ལ། གལ་ཏེ་གསུངས་ན་ནི་བསྐལ་པ་
གྲངས་མེད་པར་བསམ་གྱིས་མི་ཁྱབ་པར་སྐུ་ཚེ་བྱིན་གྱིས་བརླབས་ནས་ཕྲིན་ལས་
གཞན་མི་མངའ་བར་སྐྱེན་པ་སྐྱེན་པར་གསུངས་ཀྱང་ཡོངས་སུ་རྫོགས་པར་མི་
འགྱུར་ན། བྱང་ཆུབ་སེམས་དཔས་ཅི་སྨོས་ཏེ། ཉན་ཐོས་དང་རང་སངས་
རྒྱས་རྣམས་ཀྱིས་སངས་རྒྱས་ཀྱི་ཡོན་ཏན་མཐར་ཕྱིན་པ་ཤེས་པའམ་བརྗོད་པར་
ནུས་པ་ལྟ་ཅི་སྨོས། དོན་དེ་ཉིད་དཔེའི་སྒོ་ནས་བསྟན་པ། ནམ་མཁའ་མེད་
པས་འདབ་ཆགས་ལྡོག་པར་མི་འགྱུར་གྱི། ། འདིར་ནི་རང་མཐུ་ཟད་པས་ལྡོག་
པར་འགྱུར་དེ་བཞིན། ། སློབ་མ་དང་བཅས་སངས་རྒྱས་སྲས་རྣམས་སངས་
རྒྱསཀྱི། ། ཡོན་ཏན་མཁའ་ལྟར་མཐའ་ཡས་མ་བརྗོད་ལྡོག་པར་འགྱུར། །
འདབ་ཆགས་ཀྱི་དབང་པོ་ནམ་མཁའ་ལྡིང་འདབ་གཤོག་ཡངས་པའི་རླུང་གི་
ཤུགས་ཀྱིས་ཕ་རོལ་གནོན་པ་ཐོབ་པའང་ནམ་མཁའ་མེད་པས་ལྡོག་པར་མི་
འགྱུར་གྱི། རང་གི་མཐུ་སྟོབས་ཟད་པས་ལྡོག་པ་དེ་བཞིན་དུ་སངས་རྒྱས་ཀྱི་
སྲས་པོ་གང་དག་རྣམ་པར་ཐར་པ་བསམ་གྱིས་མི་ཁྱབ་པ་ཐོབ་པ་དེ་དག་ཀྱང་
རངགི་བློའི་ནུས་པ་ཟད་ནས་དེ་བཞིན་གཤེགས་པའི་ཡོན་ཏན་བརྗོད་མ་ནུས་
པས་ཡོན་ཏན་ནམ་མཁའ་ལྟར་མཐའ་མེད་པ་དག་ལས་ལྡོག་གི་ཡོངས་སུ་རྫོགས་
པས་མ་ཡིན་ན། སློབ་མ་ཉན་ཐོས་དང་རང་སངས་རྒྱས་དག་གིས་ཡོན་ཏན་
མཐར་ཐུག་པ་རྟོགས་པར་འགྱུར་བ་སྨོས་ཅི་དགོས། དེ་ལྟར་ཆགས་པ་མེད་
པའི་ས་ལ་གནས་པའི་འཕགས་པ་རྣམས་ཀྱིས་ཀྱང་རྟོགས་པར་མི་ནུས་ན་ཁྱེད་
ཀྱིས་དེ་བཞིན་གཤེགས་པའི་ཡོན་ཏན་ལས་བརྩམས་ཏེ་བརྗོད་པ་འདི་ག་ལས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 287 །
རྙེད་ཅེ་ན། དེ་ཕྱིར་ཁྱོད་ཀྱི་ཡོན་ཏན་བདག་འདྲ་བས། ། ཤེས་པ་དང་ནི་
བརྗོད་པར་ནུས་མིན་ཡང་། ། འོན་ཀྱང་དེ་དག་འཕགས་པ་ཀླུ་སྒྲུབ་ཀྱིས། །
བཤད་ཕྱིར་དོགས་སྤངས་ཅུང་ཟད་ཙམ་ཞིག་སྨྲས། ། གང་གི་ཕྱིར་སངས་རྒྱས་
ཀྱི་ཡོན་ཏན་ཡོངས་སུ་ཤེས་པ་དང་བརྗོད་པ་ལ་ནི་ལོ་རབས་འདི་ཡིན་པ་དེའི་
ཕྱིར་བཅོམ་ལྡན་འདས་ཁྱོད་ཀྱི་ཡོན་ཏན་ཆ་ཙམ་ཡང་བདག་ཅག་ལྟ་བུ་མ་རིག་
པའི་རབ་རིབ་ཀྱིས་མདོངས་པ་དག་གིས་ཤེས་པའམ་བརྗོད་པར་ནུས་པ་མ་ཡིན་
མོད། འོན་ཀྱང་ཁོ་བོ་ཅག་གིས་སངས་རྒྱས་ཀྱི་ཡོན་ཏན་ལས་བརྩམས་ཏེ་ཅུང་
ཟད་ཅིག་སྨྲས་པ་དེ་དག་ནི་འཕགས་པ་ཀླུ་སྒྲུབ་ཀྱིས་བཤད་པའི་རྗེས་སུ་འབྲངས་
ནས་སངས་རྒྱས་ཀྱི་ཡོན་ཏན་དག་ལ་དོགས་པ་སྤངས་ཏེ་ཚམ་ཚོམ་མེད་པར་ཅུང་
ཟད་ཅིག་སྨྲས་པ་ཡིན་ནོ། །
ད་ནི་མདོར་བསྡུས་ཏེ་བསྟན་བཅོས་ཀྱི་བརྗོད་བྱ་དང་དགོས་པ་བསྟན་
པའི་ཕྱིར་བཤད་པ་ཟབ་མོ་སྟོང་པ་ཉིད་ཡིན་ཏེ། ཡོན་ཏན་གཞན་ནི་རྒྱ་ཆེ་
བའོ། ། ཟབ་དང་རྒྱ་ཆེའི་ཚུལ་ཤེས་པས། ། ཡོན་ཏན་འདི་དག་ཐོབ་པར་
འགྱུར། ། མདོར་བསྡུས་ན་བསྟན་བཅོས་འདིས་ནི་ཟབ་པ་དང་རྒྱ་ཆེ་བའི་ཚུལ་
གཉིས་བསྟན་ཏེ། དེ་ལ་ཟབ་མོ་ནི་སྟོང་པ་ཉིད་གང་ཟག་དང་ཆོས་ཀྱི་བདག་
མེད་པ་གཉིས་ཡིན་ཏེ། དེ་དག་ནི་རྟོགས་པར་དཀའ་བའི་ཕྱིར། རྒྱུ་དང་
འབྲས་བུའི་གནས་སྐབས་ཀྱི་ཡོན་ཏན་ཇི་སྐད་བཤད་པ་གཞན་དག་ནི་རྒྱ་ཆེ་བ་
ཡིན་ཏེ། མཐའ་དཔག་པར་དཀའ་བའི་ཕྱིར་རོ། ། གང་གིས་ཟབ་པ་དང་རྒྱ་
ཆེ་བའི་ཚུལ་འདི་ཤེས་ནས་ཚུལ་བཞིན་དུ་སློབ་པ་དེ་དག་གིས་ཡོན་ཏན་འདི་
དག་བདེ་བླག་ཏུ་ཐོབ་པར་འགྱུར་རོ། །
གསུམ་པ་སྤྲུལ་སྐུ་ལ། སྟོན་པ་ངེས་པར་འབྱུང་བའི་ཚུལ། བསྟན་པ་
ཐེག་པ་གཅིག་ཏུ་བསྡུ་བ། མངོན་པར་བྱང་ཆུབ་པ་དང་བཞུགས་པའི་དུས་



288 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བསྟན་པའོ། ། དང་པོའི་དབང་དུ་བྱས་ནས་བཤད་པ། ཁྱོད་ནི་སྲིད་གསུམ་
བརྒལ་ཏེ་མི་གཡོའི་སྐུ་ལས་སླར་ཡང་སྤྲུལ་པ་ཡིས། ། གཤེགས་པ་དང་ནི་
བལྟམས་དང་བྱང་ཆུབ་ཞི་བའི་འཁོར་ལོའང་སྟོན་པར་མཛད། ། དེ་ལྟར་ཁྱོད་
ཀྱིས་འཇིག་རྟེན་གཡོ་བག་ཅན་རེའི་ཞགས་པ་ནི། ། མང་པོས་བཅིངས་པ་མ་
ལུས་ཐུགས་རྗེས་མྱ་ངན་འདས་པར་བཀྲི་བར་མཛད། ། བཅོམ་ལྡན་ཁྱོད་ནི་
ཁམས་གསུམ་གྱི་ཉོན་མོངས་པ་མ་ལུས་པ་སྤངས་ཏེ་སྲིད་པ་གསུམ་ལས་བརྒལ་དུ་
ཟིན་ཀྱང་ཆོས་ཀྱི་སྐུ་ལས་མི་གཡོ་བའི་ངང་ནས་སླར་ཡང་སྤྲུལ་པ་ཡིས་དགའ་
ལྡན་གྱི་གནས་ནས་གཤེགས་པ་ལ་སོགས་པ་སངས་རྒྱས་དང་བྱང་ཆུབ་སེམས་
དཔའི་མཛད་པ་རྣམས་འཛམ་བུའི་གླིང་དུ་སྟོན་པར་མཛད་པའི་སྒོ་ནས་འཇིག་
རྟེན་གྱི་སྐྱེ་བོ་སེམས་གར་མཁན་ལྟར་ཤིན་ཏུ་གཡོ་བའི་ངང་ཚུལ་ཅན་ཡུལ་རྣམས་
ལརེ་ཞིང་མངོན་པར་ཞེན་པའི་ཞགས་པ་མང་པོས་དམ་བཅིངས་པ་མ་ལུས་པ་
གྲགས་པ་དང་ཕན་ལན་སོགས་ལ་མི་ལྟོས་པར་ཐུགས་རྗེས་མྱ་ངན་ལས་འདས་
པའི་གྲོང་ཁྱེར་དུ་བཀྲི་བར་མཛད་དོ། །
གཉིས་པ་བསྟན་པ་ཐེག་པ་གཅིག་ཏུ་བསྡུ་བ་ནི། དམ་པའི་ཆོས་པད་མ་
དཀར་པོ་ལས། ཡང་ཐེག་པ་གཅིག་ལས་བརྩམས་ཏེ་སེམས་ཅན་རྣམས་ལ་ཆོས་
འཆད་པ་འདི་ལྟ་སྟེ། སངས་རྒྱས་ཀྱི་ཐེག་པ་ཐམས་ཅད་མཁྱེན་པ་ཉིད་ཀྱི་
མཐར་ཐུག་པ་སྟེ། ཐེག་པ་གཉིས་སམ་གསུམ་ཞེས་བྱ་བ་དག་ཀྱང་མེད་དོ། །
ཕྱོགས་བཅུའི་འཇིག་རྟེན་ཐམས་ཅད་ན་ཆོས་ཉིད་ནི་འདིའོ། ། དེ་ཅིའི་ཕྱིར་ཞེ་
ན། ཕྱོགས་བཅུའི་འཇིག་རྟེན་གྱི་ཁམས་ཐམས་ཅད་དུ་གང་འདས་པའི་དུས་ན་
བྱུང་བའི་དེ་བཞིན་གཤེགས་པ་དེ་དག་ཐམས་ཅད་ཀྱང་ཐེག་པ་གཅིག་ལས་
བརྩམས་ཏེ། སེམས་ཅན་རྣམས་ལ་ཆོས་སྟོན་ཏེ། གང་འདི་སངས་རྒྱས་ཀྱི་
ཐེག་པའོ། ། གང་མ་འོངས་པའི་དུས་ན་འབྱུང་བའི་དེ་བཞིན་གཤེགས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 289
རྣམས་ཀྱང་སངས་རྒྱས་ཀྱི་ཐེག་པ་གཅིག་ལས་བརྩམས་ནས་སེམས་ཅན་རྣམས་
ལ་ཆོས་སྟོན་པར་འགྱུར་རོ། ། གང་ད་ལྟར་བྱུང་བའི་དུས་ན་ཕྱོགས་བཅུའི་
འཇིག་རྟེན་གྱི་ཁམས་ཐམས་ཅད་ཀྱི་དེ་བཞིན་གཤེགས་པ་དེ་དག་ཐམས་ཅད་
ཀྱང་སངས་རྒྱས་ཀྱི་ཐེག་པ་གཅིག་པུ་ལས་བརྩམས་ནས་སེམས་ཅན་རྣམས་ལ་
ཆོས་སྟོན་ཏོ། ། དེ་རྣམ་གྲངས་འདིས་རིག་པར་བྱ་སྟེ། ཕྱོགས་བཅུའི་འཇིག་
རྟེན་གྱི་ཁམས་གང་ན་ཡང་ཐེག་པ་གཉིས་སུ་བཏགས་པའང་མེད་ན། གསུམ་
དུ་ལྟ་ཅི་སྨོས་ཞེས་དེ་བཞིན་གཤེགས་པ་ཐམས་ཅད་ཀྱིས་སངས་རྒྱས་ཀྱི་ཐེག་པ་
གཅིག་པུ་ལས་བརྩམས་ཏེ་ཆོས་སྟོན་པར་གསུངས་པའི་དགོངས་པ་ཅི་ཞེ་ན།
གང་ཕྱིར་འདི་ན་དེ་ཉིད་ཤེས་ལས་དྲི་མ་མཐའ་དག་སེལ་བ་ནི། ། ལྷུར་ལེན་
གཞན་མེད་ཆོས་རྣམས་དེ་ཉིད་རྣམ་འགྱུར་དབྱེ་ལའང་བརྟེན་མིན་པས། ། དེ་
ཉིད་ཡུལ་ཅན་བློ་གྲོས་འདི་ཡང་ཐ་དད་གྱུར་པ་མ་ཡིན་པ། ། དེ་ཡི་ཕྱིར་ན་ཁྱོད་
ཀྱིས་འགྲོ་ལ་ཐེག་པ་མི་མཉམ་དབྱེར་མེད་བསྟན། ། གང་གི་ཕྱིར་འཇིག་རྟེན་
འདི་ན་ཆོས་རྣམས་ཀྱི་དེ་ཁོ་ན་ཉིད་ཇི་ལྟ་བ་བཞིན་དུ་ཤེས་པ་ལས་ཉོན་མོངས་པ་
དང་ཤེས་བྱའི་དྲི་མ་མཐའ་དག་སེལ་བར་བྱེད་པའི་གཉེན་པོ་གཞན་མེད་དེ།
གནས་ལུགས་མ་རྟོགས་པ་རྣམས་ནི་འདོད་ཆགས་ལ་སོགས་པ་བཞིན་དུ་ཡུལ་ལ་
ལོག་པ་ཞུགས་པས་སྒྲིབ་པ་དྲུང་ནས་འབྱིན་མི་ནུས་པའི་ཕྱིར་རོ། །ཆོས་རྣམས་
ཀྱི་དེ་ཁོ་ན་ཉིད་སྐྱེ་བ་མེད་པའི་རང་བཞིན་དེ་རྣམ་འགྱུར་དབྱེ་བ་ཐ་དད་པ་ལ་
བརྟེན་པའང་མ་ཡིན་ཏེ། ཀུན་ཀྱང་སྐྱེ་བ་མེད་པའི་རང་བཞིན་ཅན་དུ་
མཚུངས་པའི་ཕྱིར་རོ། ། ཡུལ་དེ་ཁོ་ན་ཉིད་ལ་དབྱེ་བ་མེད་པས་དེ་ཉིད་མངོན་
སུམ་དུ་རྟོགས་པའི་ཡུལ་ཅན་རྣམ་པར་མི་རྟོག་པའི་བློ་གྲོས་འདི་ལའང་ཐ་དད་
ཡོད་པ་མ་ཡིན་ལ། དེ་ཁོ་ན་ཉིད་མངོན་སུམ་དུ་བྱས་པའི་ཡེ་ཤེས་དེ་ཉིད་བགྲོད་
པར་བྱ་བའི་མྱ་ངན་ལས་འདས་པ་ཡིན་ཏེ། འོད་སྲུང་ཆོས་ཐམས་ཅད་མཉམ་



290
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པ་ཉིད་དུ་རྟོགས་ན་མྱ་ངན་ལས་འདས་པ་ཡིན་ལ། དེའང་གཅིག་ཉིད་ཡིན་གྱི་
གཉིས་དང་གསུམ་ནི་མ་ཡིན་ནོ་ཞེས་འབྱུང་བའི་ཕྱིར་རོ། ། གང་གི་ཕྱིར་དེ་ལྟ་
ཡིན་པ་དེའི་ཕྱིར་བཅོམ་ལྡན་འདས་ཁྱོད་ཀྱིས་འགྲོ་བ་རྣམས་ལ་ཐེག་པ་དབྱེར་
མེད་གཅིག་བསྟན་གྱི་གཉིས་དང་གསུམ་ལ་སོགས་པ་མ་ཡིན་ནོ། ། དེ་གང་ཞེ་
ན། གཞན་དང་མི་མཉམ་པ་བླ་ན་མེད་པ་སངས་རྒྱས་ཀྱི་ཐེག་པའོ། ། འདིར་
ཐེག་པ་ནི་གཉིས་ཏེ། འདིས་བགྲོད་པར་བྱེད་པ་ལམ་གྱི་ཐེག་པ་དང་། འདིར་
བགྲོད་པར་བྱ་བ་འབྲས་བུའི་ཐེག་པའོ། ། དེ་ལ་དང་པོ་ནི་འབྲས་བུ་ཐོབ་པའི་
གེགས་དྲི་མ་སེལ་བྱེད་ཡིན་ལ། དེའང་དུ་མ་ཡོད་པ་མ་ཡིན་ཏེ། དེ་ཁོ་ན་ཉིད་
མརྟོགས་པར་དྲི་མ་སེལ་མི་ནུས་ལ། དེ་ཁོ་ན་ཉིད་ལ་དབྱེ་བ་མེད་པའི་ཕྱིར་
རོ། ། གཉིས་པ་ནི་དྲི་མ་མཐའ་དག་དང་བྲལ་བའི་ཆོས་ཉིད་མངོན་སུམ་དུ་
བྱས་པའི་ཡེ་ཤེས་ཡིན་ལ། དེའང་ཐ་དད་མེད་དེ། ཆོས་ཀྱི་དབྱིངས་ལ་དབྱེ་བ་
མེད་པའི་ཕྱིར་རོ། ། དེའི་ཕྱིར་རྒྱུ་དང་འབྲས་བུའི་ཐེག་པ་གཅིག་ཉིད་ཡིན་
ནོ། ། ཐེག་པ་གཅིག་ཡིན་ལ་རག་མོད་དེ་སངས་རྒྱས་ཀྱི་ཐེག་པར་ཇི་ལྟར་
འགྱུར་ཞེ་ན། དཔེར་ན་ཕྱུགས་ཀྱི་ཤིང་རྟ་དང༌། རྟའི་ཤིང་རྟ་དང་། གླང་པོ་
ཆེའི་ཤིང་རྟ་གསུམ་ལ་མྱུར་བ་དང་། བུལ་བ་དང་། ཆེས་བུལ་བའི་ཁྱད་པར་
ཡོད་ཀྱང་། བགྲོད་བྱ་གྲོང་ཁྱེར་གཅིག་ཏུ་བགྲོད་པར་ཐ་དད་མེད་པ་དེ་བཞིན་
དུ། ཉན་ཐོས་དང་། རང་སངས་རྒྱས་དང་བྱང་ཆུབ་སེམས་དཔའི་ཐེག་པ་
གསུམ་ཡང་མི་གནས་པའི་མྱ་ངན་ལས་འདས་པའི་གྲོང་ཁྱེར་དུ་བགྲོད་པར་བྱེད་
པ་ལ་ཁྱད་པར་མེད་ཀྱི། འོན་ཀྱང་དབང་པོ་དང་ཐབས་ཀྱི་བྱེ་བྲག་ལས་མྱུར་བ་
དང༌། བུལ་བ་དང་། ཆེས་བུལ་བའི་ཁྱད་པར་ནི་ཡོད་དོ། ། དེ་ལྟར་ན་ཉན་ ་
རང་གི་ཐེག་པ་བ་དག་བླ་ན་མེད་པའི་བྱང་ཆུབ་ཐོབ་པའི་གེགས་སུ་བཤད་པ་ཇི་
ལྟར་ཞེ་ན། ཉན་རང་གི་ཐེག་པ་པ་དག་ལ་ནི་ཐེག་པ་དམན་པའི་ལམ་གྱིས་རྒྱུད་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 291
མ་སྦྱངས་པར་བླ་ན་མེད་པའི་བྱང་ཆུབ་ཏུ་སེམས་བསྐྱེད་པའི་མཐུ་མེད་པས་ཐོག་
མར་ཉན་རང་གི་བྱང་ཆུབ་ཏུ་ཁྲིད་ནས་རིམ་གྱིས་བླ་ན་མེད་པའི་བྱང་ཆུབ་ཐོབ་
པས། དེ་ལྟ་བུའི་གང་ཟག་ལ་ལྟོས་ནས་ཐེག་པ་དམན་པ་གཉིས་ཀྱང་སངས་
རྒྱས་ཐོབ་པའི་ཐབས་ཡིན་པའི་ཕྱིར་སངས་རྒྱས་ཀྱི་ཐེག་པར་བཞག་ལ། བྱང་
ཆུབ་སེམས་དཔའ་རྣམས་ཀྱིས་ཉན་རང་གི་ལམ་མངོན་དུ་བྱས་ན་བླ་མེད་བྱང་
ཆུབ་ཐོབ་པ་ལ་ཡུན་རིང་དུ་འགོར་བའི་ཕྱིར། ཉན་རང་གི་ལམ་དག་བྱང་ཆུབ་
ཀྱི་གེགས་སུ་བཤད་དོ། ། གལ་ཏེ་བགྲོད་བྱའི་མྱ་ངན་ལས་འདས་པ་སངས་རྒྱས་
ཀྱི་ས་ཁོ་ན་ཡིན་ན་ཉན་ཐོས་དང་རང་སངས་རྒྱས་ཀྱི་ཐེག་པས་ཀྱང་མྱ་ངན་ལས་
འདའབར་བཤད་པ་ཇི་ལྟར་ཞེ་ན། འདི་ནི་དགོངས་པ་ཅན་ཏེ། འདི་ལྟར།
གང་ཕྱིར་འགྲོ་ལ་ཉེས་པ་སྐྱེད་བྱེད་སྙིགས་མ་འདི་དག་ཡོད་གྱུར་པ། ། དེ་ཕྱིར་
འཇིག་རྟེན་སངས་རྒྱས་སྤྱོད་ཡུལ་གཏིང་ཟབ་ལ་འཇུག་མི་འགྱུར་ཞིང་། ། བདེ་
གཤེགས་གང་ཕྱིར་ཁྱོད་ལ་མཁྱེན་རབ་ཐུགས་རྗེས་ཐབས་དང་ལྷན་ཅིག་པ། །
མངའ་དང་གང་ཕྱིར་བདག་གིས་སེམས་ཅན་དགྲོལ་ཞེས་ཁྱོད་ཀྱི་ཞལ་བཞེས་
པ། ། གང་གི་ཕྱིར་གདུལ་བྱའི་འགྲོ་བ་རྣམས་ལ་སངས་རྒྱས་ཀྱི་ཡེ་ཤེས་བླ་ན་
མེད་པ་ལ་ལྷག་པར་མོས་པའི་གེགས་འདོད་ཆགས་ལ་སོགས་པ་ཉེས་པ་ཤས་ཆེན་
པོ་སྐྱེད་པར་བྱེད་པའི་རྒྱུ་སེམས་ཅན་དང་བསྐལ་པ་དང་ཉོན་མོངས་པ་དང་ལྟ་
པ་དང་ཚེའི་སྙིགས་མ་འདི་དག་ཡོད་པ་དེའི་ཕྱིར། འཇིག་རྟེན་དག་སངས་
རྒྱས་ཀྱིཡེ་ཤེས་གཏིང་ཟབ་ཅིང་དཔག་པར་དཀའ་བ་ལ་ཐོག་མར་འཇུག་པར་མི་
འགྱུར་ལ། བདེ་བར་གཤེགས་པ་རྣམས་ཀྱང་འགྲོ་བ་སྣོད་མ་ཡིན་པར་མཐོང་
བཙམ་གྱིས་དེ་དག་གི་དོན་ཡལ་བར་འདོར་བ་མ་ཡིན་ཏེ། གང་གི་ཕྱིར་བཅོམ་
ལྡན་འདས་ལ་གདུལ་བྱ་རྣམ་པ་གཞན་གྱི་སྒོ་ནས་འདུལ་བའི་མཁྱེན་རབ་ཐུགས་
རྗེ་དང་ལྷན་ཅིག་པ་མངའ་བའི་ཕྱིར་དང་། སྔར་བྱང་ཆུབ་སེམས་དཔའི་སྤྱད་



292
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པ་སྤྱོད་པའི་ཚེ་བདག་གིས་སེམས་ཅན་ཐམས་ཅད་དགྲོལ་ཞེས་ཞལ་གྱིས་བཞེས་
པའི་ཕྱིར་དང་། ཞལ་གྱིས་བཞེས་པའང་རྣམ་པ་གཞན་གྱི་སྒོ་ནས་གདོན་མི་ཟ་
བར་སྒྲུབ་དགོས་པའི་ཕྱིར་རོ། ། གང་གི་ཕྱིར་འགྲོ་བ་རྣམས་ཐེག་པ་ཆེན་པོ་ལ་
འཇུག་པའི་གེགས་རྣམ་པ་མང་པོ་འདི་དག་ཡོད་ཅིང་། འཇིག་རྟེན་རྣམས་
གདོན་མི་ཟ་བར་མྱ་ངན་ལས་འདས་པ་ལ་དགོད་པར་བྱ་དགོས་པ། དེ་ཕྱིར་
མཁས་པས་རིན་པོ་ཆེ་ཡི་གླིང་དུ་ཆས་པའི་སྐྱེ་ཚོགས་ཀྱི། ། ངལ་བ་ཉེར་སེལ་
གྲོངཁྱེར་ཡིད་འོང་བར་དུ་རྣམ་པར་བཀོད་པ་ལྟར། ། ཁྱོད་ཀྱི་ཐེག་པ་འདི་ནི་
སློབ་མ་ཉེ་བར་ཞི་བའི་ཚུལ་ལ་ཡིད། ། སྦྱར་བར་མཛད་ཅིང་རྣམ་པར་དབེན་
ལ་བློ་སྦྱངས་རྣམས་ལ་ལོགས་སུ་གསུངས། ། དཔེར་ན་དེད་དཔོན་ཐབས་ལ་
མཁས་པས་རིན་པོ་ཆེའི་གླིང་དུ་ཆས་པའི་སྐྱེ་བོའི་ཚོགས་རྣམས་ལམ་གྱིས་དུབ་
པའི་ངལ་བ་སེལ་བའི་ཕྱིར་དུ་ལམ་གྱི་བར་དུ་གྲོང་ཁྱེར་ཡིད་དུ་འོང་བ་བཀོད་
ཅིང་སྤྲུལ་ཏེ་དེར་སྐྱེ་བོའི་ཚོགས་དབུགས་ཕྱུང་ནས། སླར་ཡང་རིན་པོ་ཆེའི་
གླིང་དུ་ཁྲིད་པར་བྱེད་པ་ལྟར། བཅོམ་ལྡན་ཁྱོད་ཀྱིས་ཀྱང་འཁོར་བའི་ ཤུལ་
རིང་པོའི་ལམ་གྱིས་དུབ་པའི་འགྲོ་བ་རྣམས་སངས་རྒྱས་ཀྱི་སར་བཀྲི་བའི་ཐབས་
སུ་ཐེག་པ་ཆེན་པོའི་ཚུ་རོལ་ཏུ་ཉན་ཐོས་དང་རང་སངས་རྒྱས་ཀྱི་ཐེག་པ་འདི་
དག་བཀོད་ནས་སློབ་མ་ཉན་རང་གི་རིགས་ཅན་རྣམས་ཉེ་བར་ཞི་བ་མྱ་ངན་
ལས་འདས་པའི་ཚུལ་ལ་ཐོག་མར་ཡིད་སྦྱར་བར་མཛད་ཅིང་། འཁོར་བའི་
འབྲོག་དགོན་པ་ལས་གྲོལ་ཏེ་དབུགས་ཕྱིན་པ་ཐོབ་པ་དེ་དག་ལ་ཕྱི་ནས་ཐེག་པ་
ཆེནཔོ་བསྟན་ཏེ་སངས་རྒྱས་ཀྱི་ས་ལ་བཀྲི་བར་མཛད་དོ། ། སྐྱེ་བ་མང་པོར་
རྣམ་པར་དབེན་པ་སྟོང་པ་ཉིད་དང་སྙིང་རྗེ་ཆེན་པོ་ལ་བློ་སྦྱངས་པ་རྣམས་ལ་
ཉན་རང་གི་རིགས་ཅན་ལས་ལོགས་སུ་ཐོག་མར་ཐེག་པ་ཆེན་པོ་གསུང་བར་
མཛད་དོ། །



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། _293
གསུམ་པ་མངོན་པར་བྱང་ཆུབ་པ་དང་བཞུགས་པའི་དུས་བསྟན་པ་ལ།
དང་པོ་མངོན་པར་བྱང་ཆུབ་ པའི་ དུས་ ཀྱི་ དབང་དུ་བྱས་ནས་ བཤད་ པ།
སངས་རྒྱས་ཡུལ་གྱུར་ཕྱོགས་བཅུའི་ཞིང་རྣམས་མ་ལུས་ན། ། རྡུལ་ཕྲན་ཇི་སྙེད་
ཡོད་པ་དེ་སྙེད་བདེ་གཤེགས་ནི། ། བྱང་ཆུབ་མཆོག་ཏུ་གཤེགས་པའི་བསྐལ་པ་
དེ་སྙེད་དེ། ། ཁྱེད་ཀྱི་གསང་འདི་བསྙད་པར་བགྱི་བ་མ་ལགས་སོ། ། སངས་
རྒྱས་ཀྱི་ཡུལ་དུ་གྱུར་པའི་ཕྱོགས་བཅུའི་ཞིང་མ་ལུས་པའི་རྡུལ་ཕྲན་ཇི་སྙེད་ཡོད་
པའི་གྲངས་དེ་སྙེད་བདེ་བར་གཤེགས་པ་སེམས་ཅན་འདུལ་བའི་ཕྱིར། སྤྲུལ་
པའི་སྐུར་མངོན་པར་བྱང་ཆུབ་པའི་བསྐལ་པའང་དེ་སྙེད་དེ། འོན་ཀྱང་བཅོམ་
ལྡནཁྱེད་ཀྱི་གསང་བ་འདི་ནི་སྔོན་དགེ་བའི་རྩ་བ་མ་བསགས་པ་རྣམས་ཀྱིས་
ལྷག་པར་མོས་པ་བྱ་དཀའ་བའི་ཕྱིར་བསྙད་པར་བགྱི་བ་མ་ཡིན་ཡང་། གང་
ཞིག་ལྷག་པར་མོས་པར་བྱེད་པ་རྣམས་ལ་བསོད་ནམས་གཞལ་དུ་མེད་པ་ཐོབ་
པའི་ཕྱིར་བཤད་དོ། །
གཉིས་པ་བཞུགས་པའི་དུས་ཀྱི་དབང་དུ་བྱས་ནས་བཤད་པ། ཇི་སྲིད་
འཇིག་རྟེན་མ་ལུས་མཆོག་ཏུ་ཞི་བ་མ་ཐོབ་དང་། ། ཇི་སྲིད་ནམ་མཁའི་ཁམས་
རྣམས་མེད་པར་མ་གྱུར་དེ་སྲིད་དུ། ། ཤེས་རབ་ཡུལ་དང་སྙིང་རྗེ་མ་མས་སྐྱེད་
ཅིང་འཛིན་བྱེད་པས། ། རྒྱལ་བ་ཁྱོད་ལ་རབ་ཏུ་ཞི་བར་འགྱུར་བ་ག་ལ་
མངའ། ། ཇི་སྲིད་འཇིག་རྟེན་མ་ལུས་པ་ཞི་བ་མྱ་ངན་ལས་འདས་པ་མ་ཐོབ་པ་
དང་། ནམ་མཁའ་མེད་པར་མ་གྱུར་པ་དེ་སྲིད་དུ། རྒྱལ་བ་རབ་ཏུ་ཞི་བར་
འགྱུར་བ་མི་མངའ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པའི་ཡུམ་གྱིས་བསྐྱེད་དེ།
སྙིང་རྗེའི་མ་མ་ལ་གཏད་པས་ཡུན་རིང་དུ་འཛིན་པར་བྱེད་པའི་ཕྱིར་རོ། །
གངགིས་སེམས་ཅན་གྱི་དོན་སྒྲུབ་པའི་ཕྱིར་དུས་མུ་མཐའ་མེད་པར་གསོ་བར་
བྱེད་པའི་སངས་རྒྱས་ཀྱི་ཐུགས་རྗེ་དེ་ཅི་འདྲ་བ་ཞིག་ཅེ་ན། གཏི་མུག་སྐྱོན་གྱིས་



294 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འཇིག་རྟེན་ཁ་ཟས་དུག་བཅས་ཟ་བ་ཡི། ། སྐྱེ་བོ་ཉིད་ཀྱི་ནང་མི་དེ་ལ་ཁྱོད་བརྩེ་
ཇི་ལྟ་བ། ། དེ་ལྟར་དུག་ཟོས་ཉེན་པའི་བུ་ལ་མ་ཡི་སྡུག་བསྔལ་མིན། ། དེས་ན་
མགོན་པོ་མཆོག་ཏུ་རབ་ཞིར་གཤེགས་པར་འགྱུར་མ་ལགས། ། གཏི་མུག་གི་
སྐྱོན་གྱིས་བསྒྲིབས་པའི་དབང་གིས་འཇིག་རྟེན་ཁ་ཟས་དུག་བཅས་དང་འདྲ་
བའི་གཟུགས་སོགས་ཡུལ་རྣམས་ལ་མངོན་པར་ཞེན་པའི་དབང་གིས་ཟ་ཞིང་
ལོངས་སྤྱོད་པའི་སྐྱེ་བོ། ཐུབ་པ་ཉིད་ཀྱི་ནང་མི་ལྟ་བུར་གྱུར་པ་དེ་དག་ལ་ཁྱོད་
ཐུགས་བརྩེ་བ་དེ་ལྟར་དུག་ཟོས་ཏེ་སྡུག་བསྔལ་གྱིས་ཉེན་པའི་བུ་གཅིག་པ་ལ་
མའི་སྡུག་བསྔལ་དེ་ཙམ་དུ་འབྱུང་བ་མ་ཡིན་པ་དེས་ན། མགོན་པོ་ཐུགས་རྗེའི་
དབང་གིས་རབ་ཏུ་ཞི་བར་གཤེགས་པ་མ་ལགས་སོ། ། གཞན་ཡང་བཅོམ་ལྡན་
འདས་ཀྱི་ཐུགས་རྗེ་ནི་འཇིག་རྟེན་གྱི་སྡུག་བསྔལ་ལ་དམིགས་ཏེ་འཇུག་པའི་ཕྱིར་
ཡང་མྱ་ངན་ལས་འདའ་བ་མི་མངའ་འོ་ཞེས་བཤད་པ། གང་གི་ཕྱིར་ན་མི་
མཁས་དངོས་དང་དངོས་པོ་མེད་པར་ཞེན་པའི་བློ་ཅན་གྱིས། ། སྐྱེ་དང་འཇིག་
གནས་སྐབས་དང་སྡུག་དང་མི་སྡུག་བྲལ་ཕྲད་ཀྱིས་བསྐྱེད་སྡུག་བསྔལ་དང་། །
སྡིག་ཅན་འགྲོ་བ་ཐོབ་པ་དེ་ཕྱིར་ཐུགས་བརྩེའི་ཡུལ་དུ་རབ་དོང་པས། ། བཅོམ་
ལྡན་ཐུགས་རྗེས་ཁྱོད་ཐུགས་ཞི་ལས་བཟློག་པས་ཁྱོད་ལ་མྱ་ངན་འདའ་མི་
མངའ། ། གང་གི་ཕྱིར་བྱིས་པ་མི་མཁས་པ་དངོས་པོར་མངོན་པར་ཞེན་པའི་བློ་
ཅན་ལས་དང་འབྲས་བུ་ལ་ཡིད་ཆེས་པ་དག་ནི་བླང་དོར་ལ་ཚུལ་བཞིན་དུ་
ཞུགས་པས་ལྷ་མི་དག་ཏུ་སྐྱེས་ཀྱང་སྐྱེ་བ་དང་། འཇིག་པ་དང་། ཡུལ་སྡུག་པ་
དང་བྲལ་བ་དང་། མི་སྡུག་པ་དང་ཕྲད་པ་ལས་བྱུང་བའི་སྡུག་བསྔལ་སྣ་ཚོགས་
མྱོང་བར་འགྱུར་རོ། ། དངོས་པོ་མེད་པར་ཞེན་བའི་བློ་ཅན་མེད་པ་པ་དག་ནི་
བླང་དོར་ལ་ཕྱིན་ཅི་ལོག་ཏུ་ཞུགས་པས་སྡིག་ཅན་གྱི་འགྲོ་བ་དམྱལ་བ་ལ་སོགས་
པ་ཐོབ་པས་སྡུག་བསྔལ་མི་བཟད་པ་རྣམ་པ་སྣ་ཚོགས་མྱོང་བ་དེའི་ཕྱིར། སྡུག་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 295
བསྔལ་ཅན་གྱི་འགྲོ་བ་འདི་དག་ཐུགས་བརྩེའི་ ཡུལ་དུ་རབ་ཏུ་ དོང་ཞིང་།
ཐུགས་རྗེའང་འགྲོ་བའི་སྡུག་བསྔལ་ལ་དམིགས་ནས་འཇུག་པས། དེའི་ཕྱིར་
ཐུགས་རྗེའི་དབང་གིས་བཅོམ་ལྡན་ཁྱོད་ཀྱི་ཐུགས་ཞི་བ་ལ་མངོན་པར་དགའ་བ་
ལས་བཟློག་པས་ན། ཇི་སྲིད་འགྲོ་བ་ཀུན་མ་གྲོལ་བ་དེ་སྲིད་དུ་མྱ་ངན་ལས་
འདའ་བ་མི་མངའ་འོ། ། དེ་ལྟར་ན། འཇུག་བྱ་བསྟན་བཅོས་ཀྱི་རང་བཞིན་
མ་ལུས་པ་བཤད་ཟིན་ཏོ།། ། ། །
གསུམ་པབྱ་བ་མཐར་ཕྱིན་པའི་ཡན་ལག་ལ། རྒྱུ་གང་ལ་རྟེན་ནས་
བྱས་པ། དགོས་པ་གང་གི་ཕྱིར་བྱས་པ། བྱས་པའི་དགེ་བབྱང་ཆུབ་ཏུ་བསྔོ་བ་
དང་གསུམ་མོ། །
དང་པོ་ལ་གཉིས་ལས། དང་པོ་ནི། ཁྱོད་ཀྱིས་སྔར་བཤད་པ་འདི་དག་
འགའ་ཞིག་གི་ལུགས་ལ་བརྟེན་ནས་སམ་འོན་ཏེ་རང་དགར་སྦྱར་བ་ཡིན་ཅེ་ན།
ལུགས་འདི་དགེ་སློང་ཟླ་གྲགས་ཀྱིས། ། དབུ་མའི་བསྟན་བཅོས་ལས་བཏུས་
ནས། ། ལུང་ཇི་བཞིན་ དང་མན་ངག་ནི། ། ཇི་ལྟ་བ་བཞིན་བརྗོད་པ་
ཡིན། ། གོང་དུ་བཤད་བའི་ལུགས་འདི་ནི་ཟླ་བ་གྲགས་པ་བདག་གིས་དབུ་མ་
རྩ་བའི་ཤེས་རབ་ལ་སོགས་པ་ཀླུ་སྒྲུབ་ཀྱི་བསྟན་བཅོས་དག་ལས་དོན་ཇི་ལྟར་
གཙོ་བོ་རྣམས་བཏུས་ནས་ངེས་པའི་དོན་གྱི་ལུང་རྣམས་དང་། ཀླུ་སྒྲུབ་ནས་
བརྒྱུད་པའི་སློབ་དཔོན་སྔ་མའི་མན་ངག་ཇི་ལྟ་བ་བཞིན་དུ་བརྗོད་པ་ཡིན་གྱི།
ཁོ་བོས་རང་བཟོར་སྦྱར་བ་ནི་མ་ཡིན་ནོ། ། གཉིས་པ་བསྟན་བཅོས་ཐུན་མོང་
མ་ཡིན་པར་བསྟན་པ་ནི། ཇི་ལྟར་ཆོས་འདི་གཞན་དག་ལ། ། མེད་པ་དེ་
བཞིན་ལུགས་འདི་ཡང་། །གཞན་ལ་ཡོད་པ་མ་ཡིན་ཞེས། ། མཁས་པ་རྣམས་
ཀྱིས་ཤེས་པར་གྱིས། ། ཇི་ལྟར་སྟོང་པ་ཉིད་ཅེས་བྱ་བའི་ཆོས་འདི་དབུ་མའི་
བསྟན་བཅོས་ལས་གཞན་དག་ལ་ཕྱིན་ཅི་མ་ལོག་པར་སྟོན་པ་མེད་པ་དེ་བཞིན་



296 དཔལ་ལྡན་ས་སྐྱ་པའི གསུང་རབ་པོད་བཅུ་གསུམ་པ་དབུ་མ།
དུ་བསྟན་བཅོས་འདིར་ལུགས་གང་ཞིག་བརྒལ་ལན་དང་བཅས་པས་བསྙད་པ་
དེའང་ཀླུ་སྒྲུབ་ཀྱི་གཞུང་གི་རྗེས་སུ་འབྲངས་པའི་བསྟན་བཅོས་ལས་གཞན་ལ་
ཡོད་པ་མ་ཡིན་ཞེས་དོན་ལ་རྟོན་པའི་མཁས་པ་རྣམས་ཀྱིས་ཤེས་པར་བྱའོ། །
དོན་ནི་འདི་ཡིན་ཏེ། ཀླུ་སྒྲུབ་ཀྱི་ལུགས་ཐུན་མོང་མ་ཡིན་པ་ཁོ་བོས་བསྟན་
བཅོས་འདིར་བཀོད་པ་འདི་ཁོ་ན་ཡིན་གྱི། སློབ་དཔོན་གྱི་སློབ་མ་དག་གིས་
ཀྱང་སློང་དཔོན་གྱི་ལུགས་ཕྱིན་ཅི་མ་ལོག་པར་གསལ་པོར་མ་བཀྲལ་ལོ་ཞེས་
པའོ། །
གཉིས་པ་དགོས་ པ་ གང་ གི་ ཕྱིར་ བརྩམས་པ་ནི། སློབ་ དཔོན་ གྱི་
དགོངས་པ་མི་ཤེས་པར་ཡི་གེ་ཙམ་ཐོས་པས་འཇིགས་པ་རྣམས་ཀྱིས་འཇིག་རྟེན་
ལས་འདས་པའི་ཆོས་རྟེན་ཅིང་འབྲེལ་བར་འབྱུང་བ་ཟབ་མོའི་ཚུལ་སྟོན་པ་འདི་
སྤངས་པས། དེའི་ཕྱིར་དབུ་མའི་བསྟན་བཅོས་ཀྱི་དེ་ཁོ་ན་ཉིད་ཕྱིན་ཅི་མ་ལོག་
པ་བསྟན་པའི་ཕྱིར་འདི་སྦྱར་བ་ཡིན་ནོ་ཞེས་བཤད་པ། ཀླུ་སྒྲུབ་བློ་མཚོ་ཤིན་ཏུ་
རྒྱ་ཆེའི་ཁ་དོག་གིས་འཇིགས་པས། ། སྐྱེ་བོས་ལུགས་བཟང་གང་དག་རྒྱང་རིང་
སྤངས་པས་དེ་ཡི་ཚིག ། ལེའུར་བྱས་པའི་ཁ་འབུས་ ཀུ་མུ་ ཏ་ ཁ་བྱེ་བའི་
ཆུས། ། ད་ལྟ་ཟླ་བ་གྲགས་པ་རེ་རྣམས་རབ་ཏུ་སྐོང་བར་བྱེད། ། འཕགས་པ་
ཀླུ་སྒྲུབ་ཀྱི་བློ་གྲོས་ཀྱི་རྒྱ་མཚོ་མཐའ་དཔག་པར་དཀའ་བའི་ཕྱིར་ཤིན་ཏུ་རྒྱ་ཆེ་
བའི་ཁ་དོག་ཤིན་ཏུ་གནག་པ་དང་འདྲ་བའི་སྐྱེ་མེད་དང་སྟོང་ཉིད་སོགས་ཀྱི་ཡི་
གེ་ཙམ་ཐོས་པས་ཤིན་ཏུ་འཇིགས་ཏེ། སྔོན་གྱི་བསྟན་བཅོས་མཛད་པ་པོ་
ཐོགས་མེད་དང་དབྱིག་གཉེན་ལ་སོགས་པའི་སྐྱེ་བོས་ཀླུ་སྒྲུབ་ཀྱི་ལུགས་བཟང་
གང་དག་རྒྱང་རིང་དུ་སྤངས་པས་དེའི་ཕྱིར་ཀླུ་སྒྲུབ་ཀྱི་བློ་གྲོས་ཀྱི་མཚོ་ལས་སྐྱེས་
པའི་ཚིག་ལེའུར་བྱས་པ་རྩ་བའི་ཤེས་རབ་ལ་སོགས་པ་མེ་ཏོག་ཀུ་མུ་ཏ་ཁ་འབུས་
པ་ལྟ་བུ་དག་ཟླ་བ་གྲགས་པའི་བློ་གྲོས་ཀྱི་བསིལ་ཟེར་གྱིས་ཁ་ཕྱེས་ནས་དེའི་ནང་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 297
གི་བདེན་པ་གཉིས་ཀྱི་ལེགས་པར་བཤད་པའི་ཆུ་ཡན་ལག་བརྒྱད་དང་ལྡན་པས་
ད་ལྟ་ཟླ་བ་གྲགས་པས་སྐལ་པ་དང་ལྡན་པའི་གདུལ་བྱ་རྣམས་ཀྱི་མངོན་པར་
འདོད་པའི་རེ་བ་རབ་ཏུ་སྐོང་པརབྱེད་དོ། ། གལ་ཏེ་གནས་བརྟན་ཐོགས་མེད་
དང་། དབྱིག་གཉེན་དང་། ཕྱོགས་ཀྱི་གླང་པོ་དང་། ཆོས་སྐྱོང་ལ་སོགས་པ་
བསྟན་བཅོས་ཀྱི་མཛད་པ་པོ་བྱོན་ཟིན་པ་དེ་དག་གིས་ཀྱང་ཡི་གེ་ཙམ་ཐོས་པས་
འཇིགས་ཏེ་རྟེན་ཅིང་འབྲེལ་བར་འབྱུང་བ་ཟབ་མོ་ཕྱིན་ཅི་མ་ལོག་པར་སྟོན་པའི་
དབུམའི་བསྟན་བཅོས་འདི་སྤངས་སམ་ཞེ་ན། དེ་སྐད་དུ་སྨྲའོ། ། ཡང་འདི་
ཇིལྟར་རྟོགས་པར་བྱ་ཞེ་ན། དེ་ཉིད་བཤད་ཟིན་ཟབ་མོ་འཇིག་རུང་འདི་ནི་
སྔོན་གོམས་ཉིད་ལས་སྐྱེ་བོ་ཡིས། ། ངེས་པར་རྟོགས་འགྱུར་འདི་ནི་གསན་རྒྱ་ཆེ་
ཡང་གཞན་གྱིས་ཁོང་དུ་ཆུད་མི་འགྱུར། ། དེ་ཕྱིར་ཚུལ་ལུགས་རང་བློས་སྦྱར་བ་
དེ་དག་མཐོང་ནས་བདག་ཏུ་བརྗོད་པ་ཡི། ། གཞུང་ལུགས་རྣམས་ལྟར་གཞན་
ལུགས་བཞེད་གཞུང་འདི་ལས་གཞན་ལ་དགའ་བློ་དོར་བར་བྱ། ། སྔར་བཤད་
ཟིན་པའི་དེ་ཁོ་ན་ཉིད་རྟེན་ཅིང་འབྲེལ་བར་འབྱུང་བ་ཟབ་མོ་འདི་ནི་སྐལ་པ་
དང་མི་ལྡན་པ་དག་ཐོས་པ་ཙམ་གྱིས་སྐྲག་སྟེ་སྤུ་ཟིངས་ཞེས་བྱེད་པར་འགྱུར་ཏེ།
བརྒྱ་པ་ལས། ཆོས་འདི་ཡི་ནི་མིང་ལས་ཀྱང་། ། དམ་པ་མིན་པ་སྐྲག་པ་
སྐྱེ། ། གཞན་ལ་འཇིགས་པ་མི་བསྐྱེད་པའི། ། སྟོབས་ལྡན་ཞེས་བྱ་གང་ཞིག་
ཡོད། ། གང་གསུངས་པ་ལྟར་རོ། ། དེའི་ཕྱིར། འཇིགས་སུ་རུང་བ་འདི་ནི་
སྔོན་སྟོང་པ་ཉིད་ལ་གོམས་པའི་ས་བོན་དང་ལྡན་པའི་སྐྱེ་བོས་རྒྱུའི་སྟོབས་ཀྱིས་
ངེས་པར་རྟོགས་པར་འགྱུར་གྱི། ཟབ་མོ་འདི་ནི་གསན་རྒྱ་ཆེ་ཡང་སྟོང་པ་ཉིད་
ལ་ལྷག་པར་མོས་པའི་ས་བོན་དང་བྲལ་བའི་སློབ་དཔོན་གཞན་གྱིས་ཁོང་དུ་ཆུད་
པར་མི་འགྱུར་རོ། ། དེའི་ཕྱིར་ཐར་པ་འདོད་པ་རྣམས་ཀྱིས་གྲུབ་མཐའ་སྨྲ་བ་
གཞན་གྱི་ལུགས་ཀླུ་སྒྲུབ་ཀྱི་བཞེད་གཞུང་འདི་ལས་གཞན་དུ་གྱུར་པ་རྣམས་ལ་



298
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དགའ་བའི་བློ་དོར་བར་བྱའོ། ། ཇི་ལྟར་ཞེ་ན། བདག་ཏུ་བརྗོད་པའི་མུ་
སྟེགས་རྣམས་ཀྱི་གཞུང་ལུགས་རྣམས་ཐར་པ་འདོད་པ་རྣམས་ཀྱིས་དོར་བྱ་ཡིན་
པ་ལྟར་རོ། ། ཅིའི་ཕྱིར་ཞེ་ན། ཚུལ་ལུགས་དེ་དག་ནི་དངོས་པོར་སྨྲ་བའི་སློབ་
དཔོན་རང་རང་གི་བློས་སྦྱར་བར་ཟད་ཀྱི་བདེ་བར་གཤེགས་པའི་དགོངས་པ་
ལས་ཕྱི་རོལ་ཏུ་གྱུར་པའི་ཕྱིར་རོ། །
གསུམ་པ་བྱས་པའི་དགེ་བ་བྱང་ཆུབ་ཏུ་བསྔོ་བའི་དབང་དུ་བྱས་ནས་
བཤད་པ། ། སློབ་དཔོན་ཀླུ་སྒྲུབ་ལུགས་བཟང་བསྙད་ལས་བདག་གིས་བསོད་
ནམས་ཕྱོགས་ཀྱི་མཐར། ། ཁྱབ་ཅིང་ཡིད་མཁའ་ཉོན་མོངས་ཀྱིས་སྔོར་སྟོན་
ཀའི་རྒྱུ་སྐར་ལྟར་དཀར་བའམ། ། སེམས་ཀྱི་སྦྲུལ་ལ་གདེངས་ཀའི་ནོར་བུ་དང་
འདྲ་གང་ཞིག་ཐོབ་པ་དེས། ། འཇིག་རྟེན་མ་ལུས་དེ་ཉིད་རྟོགས་ནས་མྱུར་དུ་
བདེ་གཤེགས་སར་བགྲོད་ཤོག ། སློབ་དཔོན་ཀླུ་སྒྲུབ་ཀྱི་ལུགས་བཟང་བདེན་
པགཉིས་ཕྱིན་ཅི་མ་ལོག་པ་བསྙད་པ་ལས་ཟླ་བ་གྲགས་པ་བདག་གིས་བསོད་
ནམས་གང་ཞིག་ཐོབ་པ་དེས། འཁོར་བ་ན་གནས་པའི་འཇིག་རྟེན་མ་ལུས་པ་
བདེན་པ་གཉིས་ཀྱི་དེ་ཁོ་ན་ཉིད་ཕྱིན་ཅི་མ་ལོག་པ་རྟོགས་ནས་མྱུར་དུ་བདེ་བར་
གཤེགས་པའི་སར་བགྲོད་པར་ཤོག་ཅིག བསོད་ནམས་ཅི་འདྲ་བ་ཞིག་ཅེ་ན།
ཕྱོགས་ཀྱི་མཐའ་མ་ལུས་པ་ཁྱབ་ཅིང་ཐོགས་པ་མེད་པ་དང་། འདོད་ཆགས་ལ་
སོགས་པའི་ཉོན་མོངས་རྣམས་ཀྱིས་ཁ་དོག་ཤིན་ཏུ་སྔོ་ཞིང་གནག་པར་བྱས་པའི་
ཡིད་ཀྱི་ནམ་མཁར་སྟོན་ཀའི་ནམ་ཕྱེད་ཀྱི་རྒྱུ་སྐར་དྲི་མ་མེད་པ་ལྟར་ཤིན་ཏུ་
དཀར་བའམ། ཉོན་མོངས་དང་རྣམ་རྟོག་གི་དུག་གིས་དཀྲིས་པའི་སེམས་ཀྱི་
སྦྲུལ་ལ་གདེགས་ཀའི་ནོར་བུ་རིན་པོ་ཆེ་དང་འདྲ་བ་ཞིག་གོ། ། བསྟན་བཅོས་
མཐའ་དག་བཤད་ཟིན་ཏོ། །
རྒྱགར་བལ་པོ་བོད་ཀྱི་ཡུལ་རྣམས་སུ། ། མདོ་དོན་སྨྲ་བའི་མཁས་པ་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས། 299 _
མང་བྱོན་ཡང་། ། ཕལ་ཆེར་རྟོག་པས་སྦྱར་བའི་དོན་ཙམ་ལ། ། མཁས་པར་
ཟད་ཀྱི་དེ་ཉིད་དོན་ལ་མིན། ། ཐུབ་པའི་ བསྟན་ལ་ ཉིད་ཀྱི་ དགོངས་པ་
བཞིན། ། འཁྲུལ་མེད་སྨྲ་བ་འཕགས་པ་ཀླུ་སྒྲུབ་ཡིན། ། དེ་ཡི་བཞེད་གཞུང་
རབདཀར་ཀུན་ཏའི་ཚལ། ། ཇི་བཞིན་འབྱེད་པ་དཔལ་ལྡན་ཟླ་བ་ཡིན། །
སློབ་དཔོན་དེ་དག་དགོངས་པ་འདི་ཡིན་ཞེས། ། མཁས་རློམ་མང་ཡང་སུ་ལ་ཅི་
ཆ་ཡོད། ། རྣམ་བཀྲ་ཚོན་གྱི་རི་མོ་གསལ་བ་ཡི། ། རྣམ་དབྱེ་དམུས་ལོང་དག་
ལཡོད་དམ་ཅི། ། ལོང་བས་རིན་ཆེན་གཏེར་ཁ་ཕྱེད་པ་ལྟར། ། རྣམ་དག་
འཕགས་པའི་མིག་དང་མི་ལྡན་ཡང་། ། རྒྱལ་དང་རྒྱལ་བའི་སྲས་ཀྱི་བྱིན་རླབས་
ལས། ། རྟེན་འབྱུང་ཟབ་མོའི་ལམ་འདི་ཁོ་བོས་རྙེད། ། འདས་དང་མ་བྱོན་ད་
ལྟར་བཞུགས་པ་ཡི། ། རྒྱལ་བ་སྲས་བཅས་དགེས་པའི་ལམ་འདི་ཡིན། ། འདི་
ལས་གཞན་དུ་ཐར་པའི་ལམ་ཡོད་ཅེས། ། སྨྲ་བ་དེ་དག་གྱི་ནར་བདག་གིས་
རྟོགས། ། ཕྱོགས་བཅུར་བཞུགས་པའི་རྒྱལ་དང་དེ་སྲས་རྣམས། ། མངོན་
སུམ་བྱོན་ནས་དབྱངས་དང་མགྲིན་གཅིག་གིས། ། འདི་ལས་གཞན་དུ་ཐར་ .
པའི་ལམ་སྟོན་ཀྱང་། ། བདག་བློ་གཡོ་བ་མེད་དོ་གྲོགས་པོ་དག ། དེའི་ཕྱིར་
གང་དག་ཉམ་ངའི་ལམ་སྤངས་ནས། ། བདེ་གཤེགས་དགྱེས་པའི་ལམ་ལ་
འཇུག་འདོད་ན། ། དཀའ་དང་འབད་པ་བརྒྱ་ཕྲག་དག་གིས་ཀྱང་། ། ཀླུ་སྒྲུབ་
ལུགས་བཟང་འདི་ལ་འཇུག་པར་རིགས། ། འདི་མ་རྟོགས་ན་གཞུང་ལུགས་
མང་བསླབས་ཀྱང་། ། བདེ་གཤེགས་དགོངས་པ་རྟོགས་པའི་ ཐབས་གཞན་
མེད། ། ཕལ་ཆེར་རྟོག་པའི་དྲ་བ་སྤེལ་བའི་ཕྱིར། ། བློ་གྲོས་ངལ་བ་ཙམ་ཞིག་
ཐོབ་པར་ཟད། ། དེ་ཕྱིར་རང་ཉིད་དྲན་པ་གསོ་ཕྱིར་དང༌། ། སྐལ་བཟང་
གཞན་ལའང་ཕན་པར་བྱ་ཕྱིར་དང༌། ། ཐུབ་པའི་བསྟན་པ་ཡུན་རིང་གནས་
བྱའི་ཕྱིར། ། དུས་གསུམ་རྒྱལ་པའི་ལམ་འདི་བདག་གིས་བཤད། ། ལྷག་



.300
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བསམ་དག་པས་འདིར་འབད་དགེ་བ་གང་། ། སྟོན་ཟླའི་འོད་ལྟར་རབ་དཀར་
དྲི་མེད་དེས། ། འགྲོ་བ་ཀུན་གྱི་ཉོན་མོངས་གདུང་བསལ་ནས། ། ཐུབ་བསྟན་
ཀུན་ཏའི་ཚལ་རབ་རྒྱས་བྱེད་ཤོག ། བདག་ནི་མ་འོངས་སྐྱེ་བ་ཐམས་ཅད་
དུ། ། ཐུབ་བསྟན་གངས་རིའི་སྤོ་ལ་གནས་བཅས་ཏེ། ། བསླབ་གསུམ་རལ་
བའི་ཁུར་གྱིས་རབ་བརྗིད་ཅིང་། ། སྟོང་ཉིད་སེང་གེའི་ང་རོ་སྒྲོགས་གྱུར་
ཅིག ། རྟག་ཆད་མཐར་ལྟའི་རི་བོ་ལྷུན་སྟུག་ལ། ། ཡུན་རིང་གནས་བཅས་
ཞེན་ལྟའི་དྲི་ཅན་རྣམས། ། གང་ཞིག་མཐོང་ངམ་མིང་ཙམ་ཐོས་པས་ཀྱང་། །
སྐྲག་འགྱུར་སྨྲ་བའི་སེང་གེ་བདག་གྱུར་ཅིག ། རྟག་ཏུ་བདག་ནི་རབ་ཏུ་འབྱུང་
བ་དང་། ། རྣམ་དག་ཚུལ་ཁྲིམས་དྲི་བཟང་དང་ལྡན་ཞིང་། ། གཞན་དྲིང་མི་
འཇོག་སྤོབས་པ་ཐོགས་མེད་ཀྱིས། ། རྒྱལ་བ་རྣམས་ཀྱི་དམ་ཆོས་འཛིན་གྱུར་
ཅིག། །། །
དབུ་མ་ལ་འཇུག་བའི་རྣམ་བཤད་དེ་ཁོ་ན་ཉིད་གསལ་བའི་སྒྲོན་མ་ཞེས་
བྱ་བ་འདི་ནི། བདེ་བར་གཤེགས་པའི་གསུང་རབ་མཐའ་དག་གི་དགོངས་པ་
མཐའ་བྲལ་དབུ་མའི་ཚུལ་དུ་ཁོང་དུ་ཆུད་པ་ཤཱཀྱའི་དགེ་སློང་གཞོན་ནུ་བློ་གྲོས་
ཀྱིས། དཔལ་ས་སྐྱའི་ཆོས་གྲྭ་ཆེན་པོར་སྦྱར་བའོ། ། འདིས་བསྟན་པ་དང་
སེམས་ཅན་མང་པོ་ལ་ཕན་ཐོགས་པར་གྱུར་ཅིག
ཨོཾ་སྭ་སྟི་སིདྡྷཾ། ཕྱོགས་རིས་ཞེན་པའི་གྲིབ་མས་བཅིངས་མིན་པར། །
དཔང་དང་སྤྱན་གྱུར་ཚད་མས་གྲུབ་པའི་ལྷ། ། འཇིག་རྟེན་གསུམ་གྱི་མཆོད་
སྡོངམནར། ། བླ་མ་ཤཱཀྱའི་རྒྱལ་པོས་འགྲོ་འདི་སྲུངས། ། ལྷ་དང་དྲང་སྲོང་
གྲུབ་པས་མ་རྙེད་ཅིང་། ། ནོར་བུ་དཔག་བསམ་སོགས་ཀྱིས་མི་མཚོན་པའི། །
ཆོས་སྒོའི་ཀླུང་ཆེན་ཇི་སྙེད་འབབ་པ་ཡང་། ། ཟབ་མོ་དབུ་མའི་བདུད་རྩིའི་
རྗེས་མི་འགྲོ། ། ཟབ་ཞི་སྤྲོས་བྲལ་འོད་གསལ་འདུས་མ་བྱས། ། བདག་གིས་



དབུ་མ་ལ་འཇུག་པའི་རྣམ་བཤད་གསལ་བའི་སྒྲོན་མ་བཞུགས།
301 །
རྟོགས་འདི་གཞན་གྱིས་མི་ཤེས་ཞེས། ། འཇིག་རྟེན་སྒྲོན་མ་སྟོབས་བཅུ་མངའ་
བསཀྱང་། ། ཆོས་ཀྱི་སྒྲ་ཆེན་རེ་ཞིག་བཤོམ་མཛད་པ། ། དུས་གསུམ་བདེ་
གཤེགས་ལམ་ནི་འདི་ཡིན་ཀྱང་། ། རྟག་ཆད་གཡང་ལ་རྐང་པ་འཚེལ་བས་
ན། ། གདུལ་བྱའི་བློ་ནི་མཐའ་ལ་ལྟུང་དོགས་པས། ། དངོས་དང་བརྒྱུད་པའི་
ཚུལ་གྱིས་འདོམས་པར་མཛད། །རྒྱ་མཚོ་མཐོང་ན་འཇིགས་པ་སྐྱེ་བ་ལྟར། །
དེ་ཡི་ཚུལ་ལ་འཇུག་པར་མི་ནུས་མོད། ། རྫོགས་སངས་རྒྱས་ལུང་རལ་པའི་
གདེངས་ཀར་གཡོ། ། ལུང་རིགས་དཔུང་པས་ཆོས་ཀྱི་གྲུ་བཏེགས་པ། །
འཕགས་མཆོག་ཀླུ་སྒྲུབ་དེད་དཔོན་མཁས་པ་དེས། ། ཐར་འདོད་ནོར་བུའི་
གླིང་དུ་འཇོག་བྱེད་པ། ། ཞོ་ལས་མར་བཞིན་ཆོས་ཀྱི་ཉིང་ཁུ་འདིའི། ། ངེས་
པའི་དོན་གྱི་ལམ་སྲོལ་ཆེན་པོ་ཕྱེས། ། དེའི་གཞུང་ཀུནྡའི་སྐྱེད་ཚལ་འབྱེད་བའི་
གཉེར། ། དབུ་མའི་སྤྲིན་ལམ་འཇུག་ལ་མི་དུབ་པའི། ། དཔལ་ལྡན་ཟླ་བ་
གྲགས་པའི་ བསིལ་ ཟེར་གྱིས། ། ཉིན་མོའི་འོད་བཞིན་ཀུན་ཏུ་སྣང་བར་
མཛད། ། གང་གི་དགོངས་དོན་ཟབ་མོ་རྡོ་རྗེའི་གནས། ། འཕགས་བོད་
མཁས་པ་མང་པོས་ཕྱེ་བ་ལས། ། རྟོགས་དཀའ་ཉུང་ངུའི་ངག་གིས་འདོམས་པ་
ལ། ། ཀུན་གྱི་མཆོག་དང་ཕུལ་དུ་རབ་བསྔགས་པ། ། ཡོངས་རྫོགས་བསྟན་
པའི་བདག་པོ་ས་སྐྱ་པའི། ། འཇམ་མགོན་སྨྲ་བའི་སེང་གེའི་ལེགས་བཤད་
ནི། ། གཞུང་དོན་ཡོངས་འདུ་དཔལ་གྱི་འདབ་མ་ཅན། ། འགྲེལ་ཆེན་ཕན་
བདེའི་འབྱུང་གནས་ཆེན་པོ་གང་། ། རྗེ་བཙུན་བླ་མའི་བཞེད་པ་བསྒྲུབ་པའི་
སླད། ། སྤར་གྱི་ཕྱི་མོའི་བཞིན་སྣོད་གཅིག་ཉིད་ལས། ། རྣམ་པ་གྲངས་མེད་
འཆར་བའི་ལེགས་བྱས་ནི། ། མངོན་འདུ་བགྱིས་པའི་བསོད་ནམས་གང་
བསགས་པས། ། ཐུབ་པའི་རིང་ལུགས་རིན་ཆེན་སྙིང་པོ་ཡུན་གནས་ཕན་
བདེའི་འདོད་རྒུ་འཇོ། ། འཇམ་མགོན་བླ་མའི་ཞབས་པད་རྟག་བརྟན་སྐྱེ་དགུ་



302
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྫོགས་ལྡན་དཔལ་ལ་སྤྱོད། ། བདག་ཀྱང་སྐྱེ་ཀུན་འཕགས་པའི་ནོར་ལྡན་ཆོས་
མིག་རྡུལ་དང་བྲལ་བར་ཐོབ། ། རྒྱལ་བའི་བསྟན་ལ་གཅིག་ཏུ་སྨན་པས་དགེ་
ལེགས་བསམ་མི་ཁྱབ་གྱུར་ཅིག ། ཅེས་བདེ་བར་གཤེགས་པ་ཐམས་ཅད་ཀྱི་
ཐུགས་ཀྱི་དགོངས་པ་ཟབ་མོ་ཁྱད་པར་བཞི་ལྡན་གྱི་དབུ་མའི་དགོངས་འགྲེལ་
བསྟན་བཅོས་འདིའི་འབྱུང་ཁུངས་སུ་གྱུར་པ་རྣམ་དཀར་སྤར་གྱི་སྒོ་མོ་ཆེ་འདི་ནི།
རྫོགས་པའི་སངས་རྒྱས་རྗེ་བླ་མ་མ་ཧཱ་པཎྜིཏ་འཇམ་དབྱངས་མཁྱེན་བརྩེའི་
དབང་པོ་བཀའ་དྲིན་མཉམ་པ་མེད་པའི་ཞབས་རྡུལ་དྲི་མ་མེད་པ་སྤྱི་གཙུག་ཏུ་
རེག་པས་སྐལ་པ་བཟང་པོར་གྱུར་པ་འཇམ་དབྱངས་ཡོན་ཏན་མཐའ་ཡས་ཀྱིས་
རྗེ་བླ་མའི་དགོངས་བཞེད་ལྟར་བསྒྲུབས་པའི་སྐབས་སུ་ཡོན་སྦྱོར་བ་པོ་རང་ཉིད་
ཀྱིས་སྦྱར་བས། བདག་དང་མཐའ་ཡས་པའི་སེམས་ཅན་ཐམས་ཅད་སྐྱེ་བ་དང་
ཚེ་རབས་ཀུན་ཏུ་ཕྱོགས་དུས་ཀྱི་རྒྱལ་བ་མ་ལུས་པའི་དམ་པའི་ཆོས་འཛིན་ཅིང་།
གཟུངས་དང་སྤོབས་པ་ཐོགས་པ་མེད་པའི་རྒྱུར་གྱུར་ཅིག ། སརྦ་དཱ་ཀ་ལྱཱ་ཎཾ་བྷ་
བནྟུ། ། །



303
༄༅ །།དབུ་མ་ལ་འཇུག་པའི་དཀྱུས་ཀྱི་ས་བཅད་པ་དང་
གཞུང་སོ་སོའི་དཀའ་བའི་གནས་ལ་དཔྱད་པ་
ལྟ་བ་ངན་སེལ་ཞེས་བྱ་བ་བཞུགས་སོ།།
ཀུན་མཁྱེན་གོ་རམ་བསོད་ནམས་སེང་གེ།
དབུ་མ་ལ་འཇུག་པ་བརྩམས་པའི་དམ་བཅའ་བ།
དབུ་མ་ལ་འཇུག་པའི་དཀྱུས་ཀྱི་ས་བཅད་པ་དང་། གཞུང་སོ་སོའི་
དཀའ་བའི་གནས་ལ་དཔྱད་པ་ལྟ་བ་ངན་སེལ་ཞེས་བྱ་བ། བླ་མ་དང་ལྷག་པའི་
ལྷ་མཆོག་མགོན་པོ་འཇམ་པའི་དབྱངས་ལ་གུས་པས་ཕྱག་འཚལ་ལོ། ། གང་
གིས་རྟེན་ཅིང་འབྲེལ་བར་འབྱུང་། ། འགག་པ་མེད་ལ་འགག་པར་བསྟན། །
འགག་བཞིན་པ་ན་འགག་པ་མེད། ། སྐྱེ་ལ་སོགས་པའང་དེ་ལྟ་སྟེ། །བཅུ་
དྲུག་མཐའ་ལ་རྣམ་རྟོག་པའི། ། སྤྲོས་པ་ཉེར་ཞི་ཞི་བསྟན་པ། ། རྫོགས་པའི་
སངས་རྒྱས་སྨྲ་རྣམས་ཀྱི། ། དམ་པ་དེ་ལ་ཕྱག་འཚལ་ལོ། ། སྟོང་ཉིད་སེང་
གེའི་ང་རོ་ཡིས། ། མཐར་འཛིན་རི་དྭགས་ཀུན་སྐྲག་ཅིང་། ། བླ་མེད་ཐེག་པ་
རྒྱས་མཛད་པ། ། ཀླུ་སྒྲུབ་སྨྲ་བའི་སེང་གེ་རྒྱལ། ། ལེགས་བཤད་ཟླ་བའི་འོད་
ཟེར་གྱིས། ། ཀླུ་སྒྲུབ་བཞེད་གཞུང་ཀུན་དའི་ཕྲེང་། ། གསལ་བར་མཛད་པའི་
གྲགས་པ་ཡིས། ། སྲིད་གསུམ་ཁྱབ་པ་དེ་ལ་འདུད། ། དེ་ཡི་རིང་ལུགས་རྒྱ་
མཚོའི་འཇིང༌། །ཚིག་ཕྲེང་ཁ་དོག་སྔོན་པོ་ལ། ། འཇིགས་ནས་མཁས་རློམ་བྱེ་



304
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བ་བརྒྱས། ། གཏིང་ཟབ་འཇུག་པར་མ་ནུས་པ། ། གང་གི་བློ་གྲོས་དེད་དཔོན་
གྱིས། ། ལུང་རིགས་གྲུ་གཟིངས་རབ་བསྡམས་ནས། ། ལྷག་བསམ་སེར་བུས་
ལེགས་སྐྱོད་དེ། །ཟབ་དོན་ནོར་བུ་བླང་བར་བྱ། །
དེ་ལ་སྟོང་པ་ཉིད་ཀྱི་གཏམ་ཕུལ་དུ་བྱུང་བ་སྨྲ་བ་ལ་འགྲན་ཟླ་མེད་པ་
དཔལ་ལྡན་ཟླ་བ་གྲགས་པས་མདོ་སྡེ་ས་བཅུ་པའི་དགོངས་པ་འགྲེལ་ཞིང་དེ་ཉིད་
ཀྱང་སློབ་དཔོན་འཕགས་པ་ཀླུ་སྒྲུབ་ཀྱི་དབུ་མའི་བསྟན་བཅོས་རྩ་བ་ཤེས་རབ་ལ་
འཇུག་པའི་བསྟན་བཅོས་དབུ་མ་ལ་འཇུག་པ་བརྩམས་པ་འདི་ནི་གང་
བཤད་པར་བྱ་བའི་ཆོས་སོ། ། འདི་ལ་བཞི་སྟེ། མཚན་གྱི་དོན། འགྱུར་གྱི་
ཕྱག གཞུང་གི་དོན། མཇུག་གི་དོན་ནོ། །
དང་པོ་མཚན་གྱི་དོན་ནི། རྒྱ་གར་སྐད་དུ། མ་དྷྱ། ཞེས་སོགས་ཏེ།
འདིར་གང་ལ་འཇུག་པའི་དབུ་མ་དང་། དེ་ལ་ཇི་ལྟར་འཇུག་པའི་ཚུལ་གཉིས་
ལས། དང་པོ་ནི། བརྗོད་བྱ་དོན་གྱི་དབུ་མ་སྤྲོས་པའི་མཐའ་ཐམས་ཅད་དང་
བྲལ་བའི་ཆོས་དབྱིངས་དང་། རྗོད་བྱེད་ཚིག་གི་དབུ་མ་དེ་དག་བརྗོད་བྱར་
སྟོན་པའི་གཞུང་གི་ཚོགས་གཉིས་ལས། འདིར་ཕྱི་མ་ཡིན་ལ་དེ་ལ་ཡང་ཤེར་
ཕྱིན་འབུམ་པ་ལྟ་བུ་བཀའ་དང་། རྩ་བ་ཤེས་རབ་ལྟ་བུ་བསྟན་བཅོས་གཉིས་
ལས། འདིར་ཕྱི་མ་སྟེ། འགྲེལ་པར་དབུ་མའི་བསྟན་བཅོས་ལ་འཇུག་པར་བྱ་
བའི་ཕྱིར། དབུ་མ་ལ་འཇུག་པ་རྩོམ་པར་འདོད་པས་ཞེས་ གསུངས་པས་
སོ། ། གཉིས་པ་ནི། བསྟན་བཅོས་དེར་མཐའ་བཞིའི་སྐྱེ་བ་བཀག་པ་སོགས་
བདེན་སྐྱེ་བཀག་པའི་དམ་བཅའ་མང་དུ་གསུངས་པ་རྣམས་ཀྱི་དོན་འགྲེལ་ཚུལ་
ཁྱདཔར་དུ་འཕགས་པ་ཐལ་འགྱུར་དུ་འགྲེལ་པའི་སྒོ་ནས་འཇུག་པ་སྟེ་སེམས་
སྐྱེད་དྲུག་པར་འཆད་དོ། །ཡང་བསྟན་བཅོས་དེར་ཤེས་རབ་ལྟ་བའི་ཆ་གཙོ་
བོར་བསྟན་ཅིང་། ཐབས་རྒྱ་ཆེ་བའི་ཆ་དོན་གྱིས་བསྟན་གྱི་དངོས་སུ་མ་བསྟན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 305
པ་ལས། རིན་ཆེན་ཕྲེང་བར། དེ་ཡི་རྩ་བ་བྱང་ཆུབ་སེམས། ། རི་དབང་རྒྱལ་
པོ་ལྟར་བརྟན་དང་། །ཕྱོགས་མཐས་གཏུགས་པའི་སྙིང་རྗེ་དང་། ། གཉིས་ལ་
མི་བརྟེན་ཡེ་ཤེས་ལགས། ། ཞེས་སོ་སོ་སྐྱེ་བོའི་གནས་སྐབས་ཀྱི་ཉམས་ལེན་གྱི་
ཆོས་གསུམ་དང་། ཇི་ལྟར་ཉན་ཐོས་ཐེག་པ་ལ། ། ཉན་ཐོས་ས་ནི་བརྒྱུད་
བཤད་པ། ། དེ་བཞིན་ཐེག་པ་ཆེན་པོ་ལ། ། བྱང་ཆུབ་སེམས་དཔའི་ས་
བཅུའོ། ། ཞེས་པས་བྱང་ཆུབ་སེམས་དཔའི་གནས་སྐབས་ཀྱི་ས་བཅུའི་ཉམས་
ལེན་གསུངས་པ་རྣམས་འདིར་གསལ་བར་བཤད་པས་དེ་ལྟར་ན་ཟབ་པ་དང་།
རྒྱ་ཆེ་བ་གཉིས་ཀྱི་སྒོ་ནས་འཇུག་སྟེ། གཞུང་དུ། ཟབ་ཅིང་རྒྱ་ཆེའི་ཚུལ་ལ་
མཁས་པའི་སྐྱེ་བོས་ནི། ། རིམ་གྱིས་རབ་ཏུ་དགའ་བའི་ས་ནི་ཐོབ་འགྱུར་
ཏེ། ། དེ་ནི་དོན་དུ་གཉེར་བས་དོན་འདི་མཉན་པར་གྱིས། ། ཞེས་གསུངས་པ་
ལྟར་རོ། ། ཡང་ན་ལུང་དང་མན་ངག་གཉིས་ཀྱི་སྒོ་ནས་འཇུག་སྟེ། ལུགས་
འདི་དགེ་སློང་ཟླ་གྲགས་ཀྱིས། ། དབུ་མའི་བསྟན་བཅོས་ལས་བཏུས་ནས། །
ལུངཇི་བཞིན་དང་མན་ངག་ནི། ། ཇི་ལྟ་བ་བཞིན་བཤད་པ་ཡིན། ། ཅེས་
གཉིས་པ་འགྱུར་ཕྱག་ནི་འཇམ་དཔལ་སོགས་སོ། །
གསུམ་པ་གཞུང་གི་དོན་ལ་གསུམ་སྟེ། འཇུག་པའི་ཡན་ལག་མཆོད་
བརྗོད་བཤད། འཇུག་བྱ་གཞུང་གི་དོན་ཉིད་བཤད། ། གཞུང་དོན་མཐར་
ཕྱིན་བྱ་བ་བཤད་པའོ། ། དང་པོ་མཆོད་བརྗོད་ལ་གཉིས་ཏེ། སྙིང་རྗེ་
བསྟོད་པའི་རྒྱུ་མཚན་བཤད། ། རྒྱུ་མཚན་ཅན་གྱི་བསྟོད་པ་དངོས་སོ། ། དང་
པོ་ལ་གསུམ་སྟེ། གང་ཟག་བཞི་ལས་བྱང་སེམས་བསྔགས། ། བྱང་སེམས་དེ་
ཡིརྒྱུ་གསུམ་བཤད། ། དེ་ལས་སྙིང་རྗེ་གཙོ་བོར་བསྟན་པའོ། ། དང་པོ་ནི།
ཉན་ཐོས་ཞེས་སོགས་ཏེ། འདིའི་སྔ་འགྲེལ་དུ། ཡང་དག་པར་རྫོགས་པའི་



306
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སངས་རྒྱས་དང་། བྱང་ཆུབ་སེམས་དཔའ་རྣམས་ཀྱིས་ཀྱང་ཐོག་མར་བཅོམ་
ལྡན་འདས་སྙིང་རྗེ་ཆེན་པོ་སངས་རྒྱས་ཉིད་ཀྱི་རྒྱུ་ཕུན་སུམ་ཚོགས་པ་དང་
པོ། ། སེམས་ཅན་འཁོར་བའི་བཙོན་རར་བསྡམས་པ་སྐྱབས་མེད་པ། དཔག་
ཏུ་མེད་པ་ཡོངས་སུ་སྐྱོབ་པའི་མཚན་ཉིད་ཅན་ལ་བསྟོད་པར་འོས་པ་ཉིད་དུ་
བསྟན་པའི་ཕྱིར། ཞེས་གསུངས་ཏེ། འདི་ལ་གསུམ། ཉན་རང་སངས་རྒྱས་
ལས་འཁྲུངས་ཚུལ། སངས་རྒྱས་བྱང་སེམས་ལས་འཁྲུངས་ཚུལ། དེས་ན་བྱང་
སེམས་བསྔགས་པར་འོས་པའོ། ། དང་པོ་ལ་གསུམ་སྟེ། འཁྲུངས་ཚུལ་དངོས།
དེ་ལ་དོགས་པ་དཔྱད་པ། ཉན་རང་གི་སྒྲ་དོན་ནོ། །
དང་པོ་ནི། ཉན་ཐོས་དང་རང་སངས་རྒྱས་རྣམས་བཅོམ་ལྡན་འདས་
ཐུབ་པའི་དབང་པོ་ལས་འཁྲུངས་ཏེ། དེས་རྟེན་ཅིང་འབྲེལ་བར་འབྱུང་བ་ཕྱིན་
ཅི་མ་ལོག་པར་བསྟན་པའི་དོན་ཉན་པ་དང་། སེམས་པ་དང༌། བསྒོམ་པའི་
རིམ་པས་ལྷག་པར་མོས་པ་ཇི་ལྟ་བ་བཞིན་ཉན་ཐོས་དང་རང་སངས་རྒྱས་ཀྱི་
བྱང་ཆུབ་ཡོངས་སུ་རྫོགས་པར་འགྱུར་བའི་ཕྱིར་རོ། ། །
གཉིས་པ་ནི་འོ་ན་མཐོང་ཆོས་ཞི་ལདེ་ལྟར་ཡིན་ཀྱང་། ཉན་ཐོས་གཞན་
རྣམས་དང་། རང་སངས་རྒྱས་ལ་ཇི་ལྟར་ཞེ་ན། དེ་དག་ཀྱང་མྱོང་བར་ངེས་
པའི་ལས་ཚེ་རབས་གཞན་དུ་རྣམ་སྨིན་འཛིན་པ་ལྟར་ཚེ་འདིར་རྟེན་ཅིང་འབྲེལ་
བར་འབྱུང་བ་ཉེ་བར་བསྟན་པ་ཉན་པ་ལས་དོན་དམ་པའི་དོན་ལ་མཁས་སུ་
ཟིན་ཀྱང༌། མཐོང་བའི་ཆོས་ཚེ་འདི་ཁོ་ན་ལ་མྱ་ངན་ལས་འདས་པ་ཐོབ་པར་མི་
འགྱུར་མོད་ཀྱི་ཚེ་རབས་གཞན་དུ་ངེས་པར་འཐོབ་སྟེ། བཞི་བརྒྱ་པ་ལས། དེ་
ཉིད་ཤེས་པས་གལ་ཏེ་འདིར། ། མྱ་ངན་འདས་པ་མ་ཐོབ་ཀྱང་། ། སྐྱེ་བ་
གཞན་དུ་འབད་མེད་པར། ། ངེས་པར་འཐོབ་འགྱུར་ལས་བཞིན་ནོ། ། ཞེས་
བཤད་དོ། ། དེས་ན་རང་རྒྱལ་གྱི་རིགས་ཅན་རྣམས་ཀྱང་བསྐལ་པ་བརྒྱའི་བར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 307
དུ་སངས་རྒྱས་ལས་རྟེན་ཅིང་འབྲེལ་བར་འབྱུང་བའི་ཆོས་ཐོས་ནས་སྲིད་པ་ཐ་མ་
པའི་རྟེན་ལ་སངས་རྒྱས་དང་ཉན་ཐོས་མེད་པའི་ཞིང་ཁམས་སུ་རང་བྱུང་གི་བྱང་
ཆུབ་མངོན་དུ་བྱེད་པས་སངས་རྒྱས་ལས་འཁྲུངས་པ་སྟེ། དབུ་མ་རྩ་བར།
རྫོགས་སངས་རྒྱས་རྣམས་མ་བྱུང་ཞིང་། །ཉན་ཐོས་རྣམས་ཀྱང་ཟད་པ་ན། །
རང་སངས་རྒྱས་ཀྱི་ཡེ་ཤེས་ནི། ། རྟེན་པ་མེད་པར་རབ་ཏུ་ སྐྱེ། ། ཞེས་
གསུངས་སོ། །
གསུམ་པ་ནི། ཅིའི་ཕྱིར་ཉན་ཐོས་དང་སངས་རྒྱས་འབྲིང་པོ་ཞེས་བྱ་ཞེ་
ན། ཡང་དག་པའི་གདམས་ངག་ཉན་པའི་འབྲས་བུ་ཐོབ་ནས་དེ་གཞན་ལ་
ཐོས་པར་བྱེད་པས་ན་ཉན་ཐོས་ཏེ། ཐོས་པར་བྱེད་པའི་ཚུལ་ནི། འདི་ལྟར་བྱ་
བ་བྱས་སོ། ། འདི་ལས་སྲིད་པ་གཞན་མི་ཤེས་སོ་ཞེས་བྱ་བ་ལ་སོགས་པ་འབྱུང་
བ་ལྟར་རོ། ། ཡང་ན་རྫོགས་པའི་སངས་རྒྱས་ཀྱི་ལམ་དེ་བཞིན་གཤེགས་པ་ལས་
ཐོས་ནས་དེ་དོན་དུ་གཉེར་བ་རྣམས་སྒྲོག་པར་བྱེད་པས་ན་ཉན་ཐོས་ཏེ། དམ་
ཆོས་པད་དཀར་དུ། མགོན་པོ་དེ་རིང་བདག་ཅག་ཉན་ཐོས་གྱུར། ། བྱང་
ཆུབ་དམ་པ་ཡང་དག་བསྒྲག་པར་བགྱི། ། བྱང་ཆུབ་པ་ཡི་སྒྲ་ཡང་རབ་ཏུ་
བརྗོད། ། དེ་བས་བདག་ཅག་ཉན་ཐོས་མི་ཟད་འདྲ། ། ཞེས་ཇི་སྐད་གསུངས་
པ་ལྟ་བུའོ། ། འདི་ནི་ཉན་ཐོས་ཀྱི་སྐད་དོད་ཤ་བ་ཀ་ཞེས་པ་ཐོས་སྒྲོག་ལ་འཇུག་
པའི་དབང་དུ་བྱས་པའོ། ། འོ་ན་བྱང་ཆུབ་སེམས་དཔའ་རྣམས་ཀྱང་ཉན་ཐོས་
སུ་འགྱུར་རོ་སྙམ་ན། དེ་ལྟ་ནའང་སྒྲོག་པར་བྱེད་པ་ཉིད་ཡིན་གྱི། རྗེས་སུ་
མཐུན་པ་ཙམ་ཡང་མི་སྒྲུབ་པ་གང་ཡིན་པ་དེ་ཉན་ཐོས་ཡིན་པས་བྱང་ཆུབ་
སེམས་དཔའ་རྣམས་ལ་ཐལ་བར་མི་འགྱུར་རོ། ། སྒྲ་བཤད་སྔ་མའི་དོན་ལ།
མཁས་པ་ཁ་ཅིག་སྒྲ་བཤད་འདི་གཟུགས་མེད་ཁམས་ཀྱི་ཉན་ཐོས་སོགས་འགའ་
ཞིག་ལ་མེད་ཀྱང་སྐྱོན་མེད་དེ། སྒྲ་དངོས་མིང་དུ་འཇུག་པ་ལ་སྒྲ་བཤད་པའི་རྒྱུ་



308 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མཚན་ཡོད་པསམ་ཁྱབ་པ་ནི་དཔེར་ན་སྐམ་ལས་སྐྱེས་པའི་པདྨ་ལ་མཚོ་སྐྱེས་ཀྱི་
སྒྲ་དངོས་མིང་དུ་འཇུག་པ་བཞིན་ནོ་ཞེས་གསུངས་པ་མི་འཐད་དེ། གཟུགས་
མེད་ཁམས་ཀྱི་ཉན་ཐོས་རྣམས་ཀྱང་སྔར་འདོད་པའི་རྟེན་ལ་མཐོང་ལམ་ཐོབ་
པས་ཁྱབ་ལ། མཐོང་ལམ་དེ་ཡང་དག་པའི་གདམས་ངག་ཉན་པའི་འབྲས་བུ་
ཡིན་པས་དེ་ཐོབ་པའི་ཚེ་དེ་གཞན་ལ་ཐོས་པའི་ཚིག་འདུལ་བ་ལུང་ལས་མང་དུ་
གསུངས་པའི་ཕྱིར་རོ། ། གཞན་དུ་ན་ཉན་ཐོས་དགྲ་བཅོམ་འགྲོ་འཆག་ཉལ་
འདུག་གི་སྤྱོད་ལམ་བྱེད་པའི་ཚེ་སྒྲ་བཤད་འདི་མེད་ཀྱང་ཞེས་པའི་དོགས་པའང་
གཅོད་དགོས་པར་འགྱུར་རོ། ། འདི་ལྟར་བྱ་བ་བྱས་སོ། ། འདི་ལས་སྲིད་པ་
གཞན་ནི་མི་ཤེས་སོ་ཞེས་པ་ནི་མཚོན་པ་ཙམ་མོ། ། རང་སངས་རྒྱས་ལ་སངས་
རྒྱུས་འབྲིང་དུ་བརྗོད་པའི་རྒྱུ་མཚན་ནི། འགྲེལ་པར། སངས་རྒྱས་ཀྱི་སྒྲ་འདི་
སངས་རྒྱས་ཀྱི་དེ་ཉིད་ཉན་ཐོས་དང་། རང་སངས་རྒྱས་དང་། བླ་ན་མེད་པ་
ཡང་དག་ པར་ རྫོགས་ པའི་ སངས་ རྒྱས་ གསུམ་ ཆར་ ལའང་འཇུག་ སྟེ་ ཞེས་
གསུངས་ལ། དེའི་དོན་བུདྡྷ་ཞེས་པའི་སྒྲ་མ་རིག་པའི་གཉིད་སངས་པ་དང་།
ཤེས་བྱ་ལ་བློ་གྲོས་རྒྱས་པ་གཉིས་ལ་འཇུག་པ་ལས། དགྲ་བཅོམ་འོག་མ་གཉིས་
ལ་ཉོན་མོངས་པ་ཅན་གྱི་མ་རིག་པའི་གཉིད་སངས་པ་ཡོད་པས་བུདྡྷའི་སྒྲ་འཇུག་
པའི་དབང་དུ་བྱས་པའོ། །ཁ་ཅིག་ཏཏཱ་བུདྡྷ་ཞེས་པའི་སྒྲ་གང་ཟག་གསུམ་ཆར་
ལ་འཇུག་པ་འཆད་པ་ལྟར་ལེགས་ཏེ། ཏཏཱ་ནི་དེ་ཁོ་ན་ཉིད་དང་། བུདྡྷ་ཁོང་
དུ་ཆུད་པ་ལའོ། ། ཞེས་འབྱུང་བ་ལྟར། དེ་ཉིད་རྟོགས་པ་བུདྡྷའི་སྒྲའི་དོན་དུ་
བྱས་པའི་ཚེ་དོན་དེ་གང་ཟག་གསུམ་ཀ་ལ་ཡོད་པས། དེ་ཉིད་རྟོགས་པའི་སྒྲས་
རང་སངས་རྒྱས་ཀྱང་བསྙད་ཅེས་ཟེར་རྒྱུ་ཡིན་པ་ལ་སངས་རྒྱས་སུ་བསྒྱུར་རོ། །
སྤྱིར་བུདྡྷའི་སྒྲ་སངས་རྒྱས་ལ་བསྒྱུར་དུ་ཡོད་ཀྱང་། བུདྡྷའི་སྒྲ་ནི་པད་འདབ་
རྒྱས་པ་དང་། གཉིད་སད་པ་ལའང་འཇུག་པར་བཤད་པས། སངས་རྒྱས་ཁོ་
K C



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 309
ན་ལ་བསྒྱུར་མི་དགོས་སོ་ཞེས་ཟེར་རོ། ། དེ་དག་ནི་མི་འཐད་དེ། བུད་དྷ་ཁོང་
དུ་ཆུད་པ་ལ་འཆད་པའི་ཚེ། མ་རིག་པའི་གཉིད་སངས་པ་དང་། ཤེས་བྱ་ལ་
བློ་གྲོས་རྒྱས་པ་གཉིས་ཀྱི་ནང་ནས་ཕྱི་མ་ཡིན་པས་དེ་ཁོ་ན་ཉིད་ལ་བློ་གྲོས་རྒྱས་པ་
ཞེས་པར་འགྱུར་ལ། དེ་དགྲ་བཅོམ་འོག་མ་གཉིས་ལ་ཡོད་ན་ཉན་རང་གིས་དེ་
ཁོ་ན་ཉིད་རྒྱས་པར་མ་རྟོགས་པར་གསུངས་ཤིང་རང་ཉིད་ཀྱིས་ཀྱང་ཁས་བླངས་
པ་དང་འགལ་བའི་ཕྱིར་དང་། དེ་ཉིད་རྟོགས་པའི་སྒྲས་རང་སངས་རྒྱས་ཀྱང་
བསྙད་ཅེས་ཟེར་རྒྱུ་ཡིན་པ་ལ་སངས་རྒྱས་སུ་བསྒྱུར་ཞེས་པ་ནི་ཉན་ཐོས་དེ་ཉིད་
རྟོགས་འབྲིང་སངས་རྒྱས་སྐྱེས་ཞེས་ཟེར་རྒྱུ་ཡིན་པ་ལ་སངས་རྒྱས་འབྲིང་དུ་
བསྒྱུར་ཞེས་སུན་འབྱིན་དགོས་པར་མཚུངས་པའི་ཕྱིར་དང་། སྤྱིར་བུད་དྷའི་སྒྲ་
སངས་རྒྱས་ལ་བསྒྱུར་དུ་ཡོད་ཀྱང་སྐབས་འདིར་མི་འཚམ་ཞེས་པ་ནི་སྐབས་
འདིར་སངས་རྒྱས་འབྲིང་གི་སྒྲ་བཤད་མི་འཚམ་པ་ཁས་ལེན་དགོས་པའི་ཕྱིར་
དང་། བུད་དྷའི་སྒྲ་པད་འདབ་རྒྱས་པ་དང་གཉིད་སངས་པ་ལ་འཇུག་པར་
བཤད་པ་ཉིད་ཀྱིས་སངས་རྒྱས་ཁོ་ན་ལ་བསྒྱུར་དགོས་པར་གྲུབ་པའི་ཕྱིར་ཏེ།
མ་རིག་གཉིད་ལས་སངས་ཕྱིར་དང་། ། ཤེས་བྱ་ལ་ཡང་བློ་རྒྱས་ཕྱིར། །
སངས་རྒྱས་པདྨ་ལྟར་སངས་རྒྱས། ། དེ་ཕྱིར་སངས་རྒྱས་ཞེས་བྱའོ། ། ཞེས་
གསུངས་པའི་ཕྱིར།།
གཉིས་པ་ནི། འོ་ན་སངས་རྒྱས་གང་ལས་འཁྲུངས་ཤེ་ན་བྱང་ཆུབ་
སེམས་དཔའ་ལས་འཁྲུངས་སོ། ། གལ་ཏེ་བྱང་ཆུབ་སེམས་དཔའ་རྣམས་ཀྱང་
དེ་བཞིན་གཤེགས་པས་ཉེ་བར་བསྟན་པ་ལས་སྐྱེས་པར་གྱུར་པས་རྒྱལ་བའི་སྲས་
ཞེས་བརྗོད་པ་མ་ཡིན་ནམ། ཅིའི་ཕྱིར་ཇི་ལྟར་སངས་རྒྱས་བཅོམ་ལྡན་རྣམས་
བྱང་ཆུབ་སེམས་དཔའ་ལས་འཁྲུངས་ཤེ་ན་བྱང་ཆུབ་སེམས་དཔའ་རང་ལ་ཆོས་
སྟོན་པའི་རྫོགས་པའི་སངས་རྒྱས་ལས་འཁྲུངས་པ་འདི་ནི་བདེན་མོད་ཀྱི། འོན་



310
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཀྱང་རྒྱུ་ གཉིས་ ཀྱིས་ བྱང་ཆུབ་ སེམས་ དཔའ་ སངས་རྒྱས་ཀྱི་རྒྱུར་ འགྱུར་ཏེ།
གནས་སྐབས་ཀྱི་ཁྱད་པར་ལས་ནི་བྱང་ཆུབ་སེམས་དཔའི་གནས་སྐབས་ལས་དེ་
བཞིན་གཤེགས་པའི་གནས་སྐབས་འབྱུང་བའི་ཕྱིར་དང་། ཡང་དག་པར་
འཛིན་དུ་འཇུག་པ་ལས་ནི་འཕགས་པ་འཇམ་དཔལ་བྱང་ཆུབ་སེམས་དཔར་
གྱུར་པ་ཉིད་ཀྱིས་སྟོན་པ་འདི་དང་། དེ་ལས་གཞན་པའི་དེ་བཞིན་གཤེགས་པ་
རྣམས་ཆེས་ཐོག་མ་ཁོ་ནར་བྱང་ཆུབ་ཀྱི་སེམས་ཡང་དག་པར་འཛིན་དུ་བཅུག་
པར་མདོ་སྡེ་ལས་འདོན་པ་ལྟ་བུའོ། ། དེ་ལ་སྔ་མ་ནི་བྱང་སེམས་རང་རྒྱུད་པས་
ཉེར་ལེན་གྱི་རྒྱུ་བྱས་པ་དང་། ཕྱི་མ་ནི་སྤྲུལ་པའིབྱང་སེམས་ཀྱིས་ལྷན་ཅིག་བྱེད་
རྐྱེན་བྱས་པའི་དོན་ནོ། ། །
གསུམ་པ་ནི། དེས་ན་རྫོགས་པའི་སངས་རྒྱས་ཀྱིས་བྱང་ཆུབ་སེམས་
དཔའ་རྣམས་ལ་བསྔགས་པ་མཛད་པ་ཡིན་ནོ། ། རྒྱུ་མཚན་ནི་རྫོགས་པའི་
སངས་རྒྱས་ཀྱི་རྒྱུ་ཕུན་སུམ་ཚོགས་པ་ཆེས་བརླིང་བ་ཡིན་པའི་ཕྱིར་དང་། རྒྱུ་ལ་
མཆོད་པར་བརྗོད་པས་ཀྱང་ འབྲས་ བུ་ ལ་ མཆོད་ པར་བརྗོད་ པ་དོན་གྱིས་
འཕངས་པར་དགོངས་པའི་ཕྱིར། དགོས་པ་ནི་སྨན་གྱི་ལྗོན་ཤིང་ཆེན་པོ་འབྲས་
བུངེས་པ་དཔག་ཏུ་མེད་པ་སྟེར་བ་དོན་གྱི་གཉེར་ན་མྱུ་གུ་ལ་སོགས་པ་མཐོ་ཞིང་
ལོ་མ་འཇམ་པའི་གནས་སྐབས་བསྒྲིམས་ཏེ་བསྲུང་བ་ལྟར། སངས་རྒྱས་དོན་དུ་
གཉེར་ན་བྱང་ཆུབ་སེམས་དཔའི་ གནས་སྐབས་བསྒྲིམས་ཏེ་ཡོངས་སུ་བསྐྱང་
བར་བྱ་བ་ཉིད་དུ་བསྟན་པར་བྱ་བའི་ཕྱིར་དང་། དུས་དེར་ཉེ་བར་གྱུར་ཅིང་
ཐེག་པ་གསུམ་ལ་བཀོད་པའི་སེམས་ཅན་གྱི་ཕུང་པོ་ཐེག་པ་ཆེན་པོ་ལ་ངེས་པར་
སྦྱར་བར་བྱ་བའི་ཕྱིར་རོ། ། དེ་ལྟར་བསྔགས་པ་མཛད་གང་ལས་ཤེས་ཞེ་ན་
དཀོན་མཆོག་བརྩེགས་པའི་མདོར་འོད་སྲུང་འདི་ལྟ་སྟེ་དཔེར་ན་ཟླ་བ་ཚེས་པ་ལ་
ཕྱག་འཚལ་བ་ལྟར་ཉ་བ་ལ་མ་ཡིན་ནོ། །འོད་སྲུང་དེ་བཞིན་དུ་གང་དག་ང་ལ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 311_
རབ་ཏུ་དད་པ་དེ་དག་གིས་བྱང་ཆུབ་སེམས་དཔའ་རྣམས་ལ་ཕྱག་བྱ་ཡི། དེ་
བཞིན་གཤེགས་པ་རྣམས་ལ་ནི་དེ་ལྟ་མ་ཡིན་ནོ། ། དེ་ཅིའི་ཕྱིར་ཞེ་ན། བྱང་
ཆུབ་སེམས་དཔའ་རྣམས་ལས་ནི་དེ་བཞིན་གཤེགས་པ་རྣམས་འབྱུང་ངོ་། ། དེ་
བཞིན་གཤེགས་པ་རྣམས་ལས་ནི་ཉན་ཐོས་དང་རང་སངས་རྒྱས་རྣམས་བྱུང་ངོ་
ཞེས་གསུངས་པས་སོ། །
གཉིས་པ་ནི། སྙིང་རྗེའི་སེམས་དང་གཉིས་སུ་ཞེས་སོགས་ཏེ། འདི་ལ་
རྒྱུགསུམ་ངོས་བཟུང་། རྒྱུ་གསུམ་གྱི་གོ་རིམ། རྒྱུ་གསུམ་ལས་སྐྱེས་པའི་བྱང་
སེམས་ངོས་བཟུང་བ་གསུམ་ལས། དང་པོ་ལ་སྙིང་རྗེ་ནི་འོག་ནས་འཆད་པར་
འགྱུར་བའི་དམིགས་རྣམ་ཅན་གྱི་སྙིང་རྗེ་གསུམ་མོ། །
གཉིས་སུ་མེད་པའི་བློ་ནི་དངོས་པོ་དང་དངོས་པོ་མེད་པ་ལ་སོགས་པའི་
མཐའ་གཉིས་དང་བྲལ་བའི་ཤེས་རབ་ཏེ། འདིས་ནི་བདེན་པ་བཀག་ཙམ་གྱི་
མེད་དགག་གནས་ལུགས་སུ་འདོད་པ་དང་། དེར་མངོན་པར་ཞེན་པ་དགག་
ཏུ་མི་རུང་བར་འདོད་པ་རྣམས་བཀག་གོ། ། བྱང་ཆུབ་ཀྱི་སེམས་ནི་འཕགས་པ་
ཆོས་ཀུན་འགྲོ་བའི་མདོར་གསུངས་པ་ལྟར་གནས་ལུགས་སྟོང་པ་ཉིད་སེམས་
ཅན་རྣམས་ཀྱིས་ཁོང་དུ་ཆུད་པར་བྱ་བའི་དོན་དུ་རྫོགས་པའི་བྱང་ཆུབ་དོན་དུ་
གཉེར་བའི་སེམས་སོ། ། དེ་སྐད་དུ་རིན་ཆེན་ཕྲེང་བར། བདག་ཉིད་དང་ནི་
འཇིག་རྟེན་འདི། ། བླ་མེད་བྱང་ཆུབ་ཐོབ་འདོད་པ། ། དེ་ཡི་རྩ་བ་བྱང་ཆུབ་
སེམས། ། རི་དབང་རྒྱལ་པོ་ལྟར་བརྟན་དང་། ། ཕྱོགས་མཐས་གཏུགས་པའི་
སྙིང་རྗེ་དང་། ། གཉིས་ལ་མི་བརྟེན་ཡེ་ཤེས་ལགས། །ཞེས་གསུངས་སོ། །
གཉིས་པ་ནི། སྙིང་རྗེ་ཅན་ནི་གཞན་སྡུག་བསྔལ་གྱི་སྡུག་བསྔལ་བ་ཉིད་
ཀྱིས་དེ་དག་བསྐྱབ་པར་བྱ་བའི་ཕྱིར་འཇིག་རྟེན་འདི་དག་སྡུག་བསྔལ་ལས་
བཏོན་ཏེ། སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་ངེས་པར་



312
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སེམས་སྐྱེད་པར་བྱེད་དོ། ། དམ་བཅའ་བ་འདིའང་གཉིས་སུ་མེད་པའི་ཡེ་ཤེས་
མེད་ན་སྒྲུབ་པར་མི་ནུས་པས་གཉིས་སུ་མེད་པའི་ཡེ་ཤེས་ལའང་ངེས་པ་ཁོ་ནར་
འཇུག་སྟེ། གོ་རིམ་འདི་ནི་རིན་ཆེན་ཕྲེང་བར། ཐེག་པ་ཆེན་པོ་གང་ཞིག་
ལས། ། སྙིང་རྗེ་སྔོན་བཏང་སྤྱོད་ཀུན་དང་། ། ཡེ་ཤེས་དྲི་མ་མེད་བཤད་
པ། ། སེམས་ཡོད་སུ་ཞིག་དེ་ལ་སྨོད། ། ཞེས་གསུངས་པའི་དབང་དུ་མཛད་
པའོ། ། སྤྱིར་ནི་གོ་རིམ་འདི་དང་གཞན་ཡང་ཐེག་པ་ཆེན་པོའི་རིགས་ཅན་གྱི་
དབང་པོ་རྣོན་པོ་ཐོག་མར་དེ་ཁོ་ན་ཉིད་ཀྱི་ལྟ་བ་གཏན་ལ་ཕབ་ནས་དེ་མ་རྟོགས་
པའི་སེམས་ཅན་ལ་སྙིང་རྗེ་སྐྱེས་ཏེ། དེས་ཀུན་ནས་བསླངས་ནས་ཐེག་པ་ཆེན་
པོའི་སེམས་སྐྱེད་ལ་འཇུག་པའི་གོ་རིམ་དང་རྣམ་པ་གཉིས་ཡོད་དེ། དབུ་མའི་
རྒྱུན་ལས། ཡང་དག་ཤེས་ཚུལ་སྔོན་བཏང་སྟེ། ། དོན་དམ་རྣམ་པར་ངེས་
གྱུར་ནས། ། ལྟ་ངན་ཐིབས་གནས་འཇིག་རྟེན་ལ། ། སྙིང་རྗེ་ཀུན་ཏུ་འབད་
ནས་སུ། ། འགྲོ་དོན་བྱེད་པར་དཔལ་གྱུར་པ། ། བྱང་ཆུབ་བློ་རྒྱུས་མཁས་པ་
ནི། ། བློ་དང་སྙིང་རྗེས་བརྒྱན་པ་ཡིས། ། ཐུབ་པའི་བརྟུལ་ཞུགས་ཡང་དག་
སྤྱོད། ། ཡང་དག་དད་པས་རྗེས་འབྲང་བ། ། རྫོགས་པའི་བྱང་ཆུབ་སེམས་
སྐྱེད་ནས། ། ཐུབ་པའི་བརྟུལ་ཞུགས་བླངས་བྱས་ཏེ། ། དེ་ནི་ཡང་དག་ཤེས་
ཚུལ་བརྩོན། ། ཞེས་གསུངས་པ་ལྟར་མགོན་པོ་བྱམས་པ་དང་། ཀླུ་སྒྲུབ་
གཉིས་ཀྱི་དགོངས་པ་ལ་ཡང་གཉིས་ཀ་ཡོད་ཅིང་། དེའི་རྗེས་འབྲང་ཐལ་རང་
གི་པཎྜི་ཏ་རྣམས་དང་། བོད་ཀྱི་མཁས་པ་སྔ་མ་རྣམས་ཀྱང་གཉིས་ཀ་བཞེད་
དོ། །
གསུམ་པ་ནི། འོ་ན་རྒྱུ་གསུམ་ལས་རྒྱལ་སྲས་འཁྲུངས་པར་གསུངས་
པའི་རྒྱལ་སྲས་ཀྱི་ས་མཚམས་གང་ནས་བཟུང་སྙམ་ན། རྒྱུད་བླར། མ་དག་མ་
དག་དག་པ་དང་། ། ཤིན་ཏུ་རྣམ་དག་གོ་རིམ་བཞིན། ། སེམས་ཅན་བྱང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 313
ཆུབ་སེམས་དཔའ་དང༌། ། དེ་བཞིན་གཤེགས་པ་ཞེས་བརྗོད་དོ། ། ཞེས་
སེམས་ཀྱི་ཆོས་ཉིད་མཐོང་སྤང་གིས་མ་དག་པའི་གནས་སྐབས་སུ་སེམས་ཅན་
དང་། མཐོང་སྤང་གིས་དག་ནས་སྒོམ་སྤང་གིས་མ་དག་པའི་གནས་སྐབས་སུ་
བྱང་ཆུབ་སེམས་དཔའ་དང་། དྲི་མ་གཉིས་ཀས་དག་པའི་གནས་སྐབས་སུ་
རྫོགས་པའི་སངས་རྒྱས་ཞེས་བརྗོད་པ་ལྟར་འདིར་ཡང་ཀུན་རྫོབ་སེམས་སྐྱེད་
རྒྱུད་ལ་སྐྱེས་པ་ནས་སངས་རྒྱས་ཀྱི་སའི་བར་དུ་སོ་སོ་སྐྱེ་བོའི་གནས་སྐབས།
བྱང་ཆུབ་སེམས་དཔའི་གནས་སྐབས། དེ་བཞིན་གཤེགས་པའི་གནས་སྐབས་
ཏེ་གསུམ་དུ་ཕྱེ་བའི་བྱང་ཆུབ་སེམས་དཔའ་ཉིད་ལ་འཇོག་སྟེ། འོག་ཏུ། དེ་
ནས་བཟུང་སྟེ་དེ་ནི་དེ་ཐོབ་གྱུར་པ་ཡིས། ། བྱང་ཆུབ་སེམས་དཔའ་ཞེས་བྱའི་
སྒྲ་ཉིད་ཀྱིས་བསྙད་དོ། ། ཞེས་གསུངས་པ་དང་དོན་གཅིག་གོ། ། འོ་ན་ཚོགས་
ལམ་གྱི་གནས་སྐབས་ཀྱི་རྒྱུ་གསུམ་ལས་སྦྱོར་ལམ་གྱི་གནས་སྐབས་ཀྱི་བྱང་སེམས་
འཁྲུངས་པ་ལྟ་བུ་མི་བཞེད་དམ་སྙམ་ན། སྙིང་རྗེ་དང་། ཀུན་རྫོབབྱང་ཆུབ་ཀྱི་
སེམས་ལས་བྱང་སེམས་འཁྲུངས་པའི་ཚད་ནི་སེམས་དེ་རྒྱུད་ལ་སྐྱེས་པ་ཙམ་གྱིས་
ཐ་སྙད་འཇོག་པར་སྤྱོད་འཇུག་ལས་གསུངས་ཀྱང་། གཉིས་སུ་མེད་པའི་ཡེ་
ཤེས་ལས་བྱང་སེམས་འཁྲུངས་པའི་ཚད་ནི་ངེས་པར་འཕགས་པ་ལ་འཇོག་
དགོས་ཏེ། བདག་མེད་རྟོགས་པའི་ཡུམ་ཚོགས་སྦྱོར་གཉིས་ཆར་ན་ཡོད་ཀྱང་
དེས་བསྐྱེད་པའི་སྲས་ངེས་པར་འཕགས་པ་ལ་འཇོག་པ་དང་གནད་གཅིག་པའི་
ཕྱིར་རོ། ། དེས་ན་སོ་སོ་སྐྱེ་བོའི་གནས་སྐབས་སུ་རྒྱུ་གསུམ་ཉམས་སུ་བླངས་པ་
ལས་ས་དང་པོའི་རྒྱལ་སྲས་འཁྲུངས་པར་འདིར་བཞེད་ཀྱང་དེ་ཡན་ཆད་དུ་ཆོས་
གསུམ་མེད་པ་ནི་མ་ཡིན་ཏེ། དཔེར་ན་རྒྱུད་བླ་མར། སོ་སོ་སྐྱེ་བོའི་གནས་
སྐབས་སུ་ཐེག་ཆེན་གྱི་ཆོས་ལ་མོས་པའི་ས་བོན་དང་། བདག་མེད་རྟོགས་པའི་
ཤེས་རབ་ཀྱི་མ་དང་། བསམ་གཏན་གྱི་མངལ་དང་། སྙིང་རྗེའི་མ་མ་བཞི་



.314
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཉམས་སུ་བླངས་པ་ལས་བདེ་གཤེགས་སྙིང་པོ་མངོན་སུམ་དུ་མཐོང་བའི་རྒྱལ་
སྲས་འཁྲུངས་པར་བཤད་ཀྱང་དེ་ཡན་ཆད་དུ་ཆོས་བཞི་མེད་པ་མ་ཡིན་པ་བཞིན་
ནོ། ཁ་ཅིག་དེ་ལྟར་འདི་གསུམ་གང་གི་རྒྱུར་བཞག་པའི་བྱང་སེམས་དེའི་མ་
མཐའ་ལམ་ཞུགས་ཀྱི་བྱང་སེམས་ཐོག་མ་པ་ལ་བྱེད་དམ་མི་བྱེད། བྱེད་ན་ཐེག་
ཆེན་གྱི་སེམས་སྐྱེད་དེའི་རྒྱུར་འཇོག་པ་མི་འཐད་དེ། དེ་ཐོབ་མ་ཐག་བྱང་
སེམས་སུ་བཞག་དགོས་པའི་ཕྱིར་རོ། ། མཐའ་གཉིས་ལ་མི་བརྟེན་པའི་ཡེ་ཤེས་
བྱང་སེམས་ཀྱི་རྒྱུར་འཇོག་པ་ཡང་མི་འཐད་དེ། བྱང་སེམས་རྣམས་ནི་ཐོག་
མར་ཀུན་རྫོབ་བྱང་ཆུབ་ཀྱི་སེམས་བསྐྱེད་ནས་དེའི་འོག་ཏུ་བྱང་སེམས་ཀྱི་སྤྱོད་པ་
ཕར་ཕྱིན་དྲུག་ལ་སློབ་པ་ཡིན་པས་དེ་ལྟ་བུའི་ཤེར་ཕྱིན་ལ་སློབ་པའི་སྐབས་ཉིད་
ནསམཐའ་གཉིས་ལ་མི་བརྟེན་པའི་ཡེ་ཤེས་ལ་སློབ་པ་ཡིན་པའི་ཕྱིར་རོ། ། མི་
བྱེད་ན་ནི་ཟླ་བ་ཚེས་པ་ལྟ་བུའི་བྱང་སེམས་སུ་བཤད་པ་དང་། སྨན་གྱི་ལྗོན་
ཤིང་གི་སྨྱུ་གུ་ལྟ་བུའི་བྱང་སེམས་སུ་བཤད་པ་དང་འགལ་བར་འགྱུར་རོ་ཞེ་ན།
ཞེསཔའི་དོགས་པ་བཀོད་ནས་ལན་དུ་ཅི་སྐད་བཤད་པའི་སྐྱོན་དུ་འགྱུར་བའི་
ཕྱིར་ཕྱོགས་གཉིས་པ་ནི་ཁས་མི་ལེན་པས་དང་པོ་ཁས་ལེན་ནོ། ། འོན་ཀྱང་
སྔར་བཀོད་པའི་སྐྱོན་ནི་མེད་དེ། བྱང་སེམས་ཀྱི་སྔོན་དུ་འགྲོ་བའི་སེམས་སྐྱེད་
པ་ནི་སེམས་སྐྱེད་བསྒོམ་པའི་སྐབས་ལ་དགོངས་ཀྱི་བསྒོམས་པ་ལ་བརྟེན་ནས་
སྐྱེས་པའི་སེམས་སྐྱེད་དངོས་མ་ཡིན་པའི་ཕྱིར་རོ། ། དེའང་དཔེར་ན་བུ་རམ་
ཤིང་གི་ཤུན་པའི་རོ་མྱོང་བ་དང་འདྲ་བར་སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཐོབ་པར་བྱའོ་སྙམ་པ་ཙམ་ནི་ཚིག་རྗེས་འབྲང་བའི་གོ་བ་ཙམ་ཡིན་
པས་བུར་ཤིང་གི་ཤུན་པའི་རོ་དང་འདྲ་སྟེ། དེ་ལ་སེམས་སྐྱེད་པ་ཟེར་ཡང་
སེམས་སྐྱེད་དངོས་མ་ཡིན་ནོ། ། བྱང་ཆུབ་ཀྱི་སེམས་སྦྱོང་བའི་མན་ངག་བཞིན་
དུ་སྦྱངས་པ་ལ་བརྟེན་ནས་ཡིད་ལེགས་པར་འཁུལ་ཐུབ་པའི་མྱོང་བ་ཁྱད་པར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 315
ཅན་སྐྱེས་པ་དེ་ནི་ཤུན་པའི་ནང་གི་བུར་ཤིང་དངོས་ཀྱི་རོ་དང་འདྲ་བས་སེམས་
བསྐྱེད་མཚན་ཉིད་པ་ཡིན་ནོ། །བྱང་སེམས་ཀྱི་རིགས་ཅན་དབང་པོ་རྣོན་པོས་
སྔོན་དུ་དེ་ཁོ་ན་ཉིད་ཀྱི་ལྟ་བ་བཙལ་ནས་དེ་ནས་སེམས་སྐྱེད་པ་ཡིན་པས་སྐྱོན་
གཉིསཔ་ཡང་མེད་པ་ནི་འཆད་པར་འགྱུར་རོ་ཞེས་སྨྲའོ། ། དེ་ནི་ཤིན་ཏུ་མི་
འཐད་དེ། ཅི་སྐད་བཤད་པའི་སྐྱོན་དུ་འགྱུར་བའི་ཕྱིར་ཕྱོགས་གཉིས་པ་ནི་
ཁས་མི་ལེན་ཞེས་པས་ཟླ་བ་ཚེས་པ་ལྟ་བུའི་བྱང་སེམས་དང་། སྨན་གྱི་ལྗོན་ཤིང་
གི་མྱུ་གུ་ལྟ་བུའི་བྱང་སེམས་ལམ་ཞུགས་ཀྱི་བྱང་སེམས་ཐོག་མ་པ་ལ་བྱེད་པར་
ཁས་བླང་བ་ཡིན་ལ། དེ་ནི་ཀླུ་སྒྲུབ་དང་བྱམས་པའི་གཞུང་གཉིས་དང་འགལ་
ཏེ། ཆོས་དབྱིངས་བསྟོད་པར། ཇི་ལྟར་མར་ངོའི་བཅུ་བཞི་ལ། ། ཟླ་བ་ཅུང་
ཞིག་སྣང་བ་ལྟར། ། དེ་བཞིན་མོས་སྤྱོད་ཞུགས་རྣམས་ཀྱིས། ། ཆོས་ཀྱི་སྐུ་ཡང་
ཅུང་ཟད་སྣང་། ། ཅི་ལྟར་ཚེས་པའི་ཟླ་བ་ལ། ། རིམ་གྱིས་རིམ་གྱིས་འཕེལ་བ་
ལྟར། ། དེ་བཞིན་ས་ལ་ཞུགས་རྣམས་ཀྱིས། ། རིམ་གྱིས་རིམ་གྱིས་འཕེལ་བར་
མཐོང་། ། ཞེས་ཟླ་བ་ཚེས་པ་ལྟ་བུའི་བྱང་སེམས་ས་དང་པོ་ནས་བཞག་པའི་
ཕྱིར་དང་། རྒྱུད་བླར། ཇི་ལྟར་མྱུག་སོགས་རིམ་སྐྱེས་པས། ། ས་བོན་ཤུན་པ་
གཅོད་པ་ལྟར། ། དེ་བཞིན་མཐོང་ལམ་རིམ་སྐྱེས་པས། ། མཐོང་སྤང་རྣམས་
ནི་གཅོད་པར་བྱེད། ། ཞེས་ས་བོན་གྱི་ཤུན་པ་བཅད་ནས་མྱུ་གུ་སྐྱེས་པའི་
གནས་སྐབས་དང་། མཐོང་སྤང་དང་བྲལ་ནས་མཐོང་ལམ་སྐྱེས་པའི་གནས་
སྐབས་དཔེ་དོན་དུ་སྦྱར་བའི་ཕྱིར་རོ། ། གཞན་དུ་ན་ནམ་མཁའ་ལྡིང་གི་ཕྲུ་གུ་
སྒོ་ངའི་སྦུབས་ནས་ཕྱིར་འཐོན་པ་དང་། འཁོར་ལོས་བསྒྱུར་བའི་རྒྱལ་པོའི་
སྲསམངལ་ནས་ཕྱིར་བཙས་མ་ཐག་པ་རྣམས་ཀྱང་ལམ་ཞུགས་ཀྱི་བྱང་སེམས་
ཐོག་མ་པ་ལ་བྱེད་དགོས་པར་འགྱུར་ཞིང་། དེ་ཡང་འདོད་ན། རང་ཉིད་ཀྱིས་
འགྲེལ་བཤད་དུ་ལུང་དེ་གཉིས་ཀྱི་དོན་བརྡ་ལས་བྱུང་བའི་སེམས་སྐྱེད་ལ་འཆད་



316
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མོད་ཀྱང་། ལས་དང་པོ་པ་དང་སེམས་སྐྱེད་ནས་རིང་དུ་མ་ལོན་པ་ཞེས་
གསུངས་པ་ནི་དོན་དམ་པའི་སེམས་སྐྱེད་ལ་ལྟོས་ནས་ཡིན་ལ། སྔར་དེ་བཞིན་
གཤེགས་པའི་རིགས་སུ་སྐྱེས་པ་ས་དང་པོ་ནས་ཡིན་པར་གསུངས་པ་དང་།
ལུང་སྔ་ཕྱི་གཉིས་ཀ་ནི་དཔེ་སོ་སོ་བ་ཙམ་མ་གཏོགས་པ་དོན་གཅིག་པ་ཡིན་པའི་
ཕྱིར་དང་། རྩ་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་པར་
སྣང་བའི་ཕྱིར་དང་། ལྷག་པའི་བསམ་པ་དག་པའི་སེམས་སྐྱེད་ནི་ས་དང་པོའི་
སེམས་སྐྱེད་ལ་མདོ་སྡེ་རྒྱན་ལ་སོགས་པ་མང་པོ་ལས་གསུངས་བའི་ཕྱིར་རོ། །
ཞེས་བྲིས་པ་དང་འགལ་ལོ། ། དེས་ན་མར་ངོའི་བཅུ་བཞིའི་ཟླ་བ་དང་། ལྗོན་
ཤིང་གི་ས་བོན་ས་འོག་ཏུ་བཅུག་ནས་མྱུ་གུ་མ་ཐོན་པའི་གནས་སྐབས་དང་།
ནམ་མཁའ་ལྡིང་གི་ཕྲུ་གུ་སྒོ་ངའི་སྦུགས་ན་གནས་པའི་གནས་སྐབས་དང་།
འཁོར་ལོས་སྒྱུར་བའི་རྒྱལ་པོའི་བུ་མངལ་ན་གནས་པའི་གནས་སྐབས་རྣམས་
མོས་སྤྱོད་ཀྱི་གནས་སྐབས་དང་དཔེ་དོན་སྦྱར་ཞིང་ཟླ་བ་ཚེས་པ་སོགས་བཞི་ས་
ཐོབ་པ་དང་དཔེ་དོན་དུ་སྦྱར་བ་ནི་མདོ་སྡེ་ས་བཅུ་པ་དང་། བྱམས་པའི་རྣམ་
ཐར་དང་། ཆོས་དབྱིངས་བསྟོད་པ་དང༌། རྒྱུད་བླ་རྣམས་ཀྱི་དགོངས་པ་ཕྱིན་
ཅི་མ་ལོག་པ་ཡིན་ཞིང་བསྟན་བཅོས་རྩ་འགྲེལ་འདིའི་དགོངས་པ་ཡང་ཡིན་པས་
དེ་དག་སོ་སོར་ཕྱེ་བ་ནི་བློ་གྲོས་རྩིང་བའི་རྣམ་ཐར་རོ། ། ཆོས་གསུམ་གྱི་ནང་
ཚན་དུ་གྱུར་པའི་སེམས་སྐྱེད་སེམས་སྐྱེད་དངོས་མ་ཡིན་པར་འདོད་པ་ནི་འགྲེལ་
པ་འདིར། སེམས་སྐྱེད་འདི་ཉིད་ཀྱི་ཐད་དུ་འཕགས་པ་ཆོས་ཀུན་འགྲོ་བའི་
མདོ་དྲངས་པ་ལས། བྱང་ཆུབ་སེམས་དཔས་བྱང་ཆུབ་ཀྱི་སེམས་ལས་ཆོས་
ཐམས་ཅད་ཁོང་དུ་ཆུད་པར་བགྱིའོ་ཞེས་པ་ནས་སེམས་ཅན་ཐམས་ཅད་ལ་ཕན་
པ་དང་བདེ་བའི་སེམས་དང་། བླ་ན་མེད་པའི་སེམས་དང་། བྱམས་པས་
མཉེན་པའི་སེམས་དང་། སྙིང་རྗེས་མི་ལྡོག་པའི་སེམས་དང་། དགའ་བས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 317 །
འགྱོད་པ་མ་མཆིས་པའི་སེམས་དང་། བཏང་སྙོམས་ཀྱིས་དྲི་མ་མ་མཆིས་པའི་
སེམས་དང་། སྟོང་པ་ཉིད་ཀྱིས་མི་འགྱུར་བའི་སེམས་དང་། མཚན་མ་མ་
མཆིས་པས་སྒྲིབ་པ་མ་མཆིས་པའི་སེམས་དང་། སྨོན་པ་མ་མཆིས་པས་མི་
གནས་པའི་སེམས་ཞེས་དང་། རིན་པོ་ཆེའི་ཕྲེང་བར། དེ་ཡི་རྩ་བ་བྱང་ཆུབ་
སེམས། ། རི་དབང་རྒྱལ་པོ་ལྟར་བརྟན་དང་། ། ཞེས་གསུངས་པ་དང་ཅིའི་
ཕྱིར་མི་འགལ་ལེགས་པར་སོམས་ཤིག གཉིས་སུ་མེད་པའི་ཡེ་ཤེས་ཀྱང་ཐེག་པ་
ཆེན་པོའི་རིགས་ཅན་དབང་པོ་རྣོན་པོས་ཐོག་མར་གཉིས་སུ་མེད་པའི་ཡེ་ཤེས་
གཏན་ལ་ཕབ་ནས་དེའི་འོག་ཏུ་སེམས་སྐྱེད་པ་ཡོད་པས་ཞེས་པའི་སྐྱོན་སྤོང་གིས་
ཀྱང་སྐྱོན་སྤང་མི་ནུས་ཏེ་སྙིང་རྗེ་དང་སེམས་སྐྱེད་སྔོན་དུ་སོང་བའི་གཉིས་སུ་
མེད་པའི་ཡེ་ཤེས་བྱང་སེམས་ཀྱི་རྒྱུར་ཇི་ལྟར་འགྱུར་ཞེས་པའི་སྐྱོན་ད་དུང་སྤོང་
དགོས་པའི་ཕྱིར། མདོར་ན་དོགས་གཅོད་མང་དུ་བྱས་པའི་མཐར་འདིར་
གསུངས་པའི་སྙིང་རྗེ་དང་། བྱང་ཆུབ་ཀྱི་སེམས་དང་། གཉིས་སུ་མེད་པའི་ཡེ་
ཤེས་གསུམ་དེ་གསུམ་མཚན་ཉིད་པ་མ་ཡིན་པ་ཞིག་ཐོན་འདུག་པས་ལེགས་པར་
བསམ་ན་གཡང་ཟ་བའི་བཤད་པའོ། །
གསུམ་པ་དེ་ལས་སྙིང་རྗེ་གཙོ་བོར་བསྟན་པ་ནི། གང་ཕྱིར་བརྩེ་ཉིད་
ཞེས་སོགས་ཏེ། སངས་རྒྱས་ཀྱི་ཆོས་བསྐྱེད་པ་ལ་ཐོག་མར་ས་བོན་དང་འདྲ་བ་
ནི་སེམས་སྐྱེད་དང་གཉིས་སུ་མེད་པའི་ཡེ་ཤེས་དྲངས་པའི་ཚུལ་སྔར་བཤད་པ་དེ་
ཉིད་དོ། ། བར་དུ་སྤེལ་བ་ལ་ཆུ་དང་འདྲ་བ་ནི་བྱང་ཆུབ་ཀྱི་སེམས་སྐྱེད་དུ་ཟིན་
ཀྱང་སྙིང་རྗེའི་ཆུས་ཡང་དང་ཡང་དུ་མ་བཅུས་ན་ངེས་པར་ཉན་ཐོས་དང་རང་
སངས་རྒྱས་ཀྱི་ས་ལ་མྱ་ངན་ལས་འདའ་བར་འགྱུར་ཞེས་གསུངས་ཏེ། འཕགས་
པ་གྲོལ་སྡེས། སྐད་ཅིག་མ་བརྒྱད་པ་ལ་བྱམས་ སོགས་ཚད་མེད་བཞི་མ་
བསྒོམས་ན་སྐད་ཅིག་མ་དགུ་པ་ལ་སེམས་ཅན་གྱི་ཁམས་ལ་ལྟོས་པ་མེད་པར་



318
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འགོག་པར་ལྟུང་ཞེས་དང་། ས་བརྒྱད་པར་སྤྲོས་པ་མཐའ་དག་བཀག་པའི་
འགོག་པ་ལས་རྒྱལ་བ་རྣམས་ཀྱིས་སློང་བ་མ་མཛད་ན་དེའི་ཚེ་ཉིད་དུ་མྱ་ངན་
ལས་འདའ་བར་འགྱུར་རོ་ཞེས་གསུངས་པ་དང་དོན་གཅིག་སྟེ། རེ་ཞིག་སེམས་
ཅན་གྱི་དོན་རྒྱུན་ཆད་པའི་དགོངས་པ་ཅན་གྱི་མྱ་ངན་ལས་འདས་པའོ། །
ཚོགས་ལམ་གྱི་གནས་སྐབས་སུ་ནི་སྙིང་རྗེ་དང་བྲལ་ན་དམན་པའི་མྱང་འདས་
མཚན་ཉིད་པར་འགྱུར་བ་ཡང་ཡོད་དོ། ། མཐར་ལོངས་སྤྱོད་པའི་གནས་ལ་
འབྲས་བུ་སྨིན་པ་དང་འདྲ་བ་ནི་བརྟགས་པ་མཐའ་བཟུང་གི་ཚུལ་དུ་འབྲས་བུ་
མཐའ་ཡས་པའི་གནས་སྐབས་ཐོབ་ཏུ་ཟིན་ཀྱང་སྙིང་རྗེའི་ཡོངས་སུ་སྨིན་པ་དང་
བྲལན་འདི་དུས་རིང་པོར་ཉེ་བར་སྤྱོད་པར་མི་འགྱུར་རོ། ། དེས་ན་སངས་
རྒྱས་ཀྱི་ཆོས་སྐྱེད་པ་ལ་ཐོག་མཐའ་བར་གསུམ་དུ་གཙོ་ཆེ་ཞིང་བྱང་ཆུབ་ཀྱི་
སེམས་དང༌། གཉིས་སུ་མེད་པའི་ཡེ་ཤེས་ཀྱི་རྩ་བ་ཡང་ཡིན་པས་ན་སློབ་དཔོན་
ཟླ་བས་བསྟན་བཅོས་རྩོམ་པའི་ཐོག་མར་སྙིང་རྗེ་ལ་མཆོད་པར་བརྗོད་པའོ། །
གཉིས་པ་རྒྱུ་མཚན་ཅན་གྱི་བསྟོད་པ་དངོས་ནི། དང་པོར་ང་ཞེས་
སོགས་ཏེ་འདིར་སྙིང་རྗེ་གསུམ་ལ་གཞུང་ལུགས་གཞན་ནས་བཤད་པའི་ཚུལ་
དང་། ལུགས་འདིའི་ཐུན་མོང་མ་ཡིན་པ་གཉིས་ལས། དང་པོ་མདོ་སྡེ་རྒྱན་དུ།
བྱམས་སོགས་ཚད་མེད་བཞི་ལ་སེམས་ཅན་དང་། ཆོས་དང་། དམིགས་པ་
མེད་པ་ལ་དམིགས་པ་གསུམ་དུ་ཕྱེ་ནས་དང་པོ་ནི་ཡུལ་སེམས་ཅན་ལ་དམིགས་
ནས་རྣམ་པ་བདེ་བ་དང་ཕྲད་པ་དང་། སྡུག་བསྔལ་དང་བྲལ་བ་དང་། བདེ་
བ་དང་མི་འབྲལ་བ་དང་། ཆགས་སྡང་གི་ཉོན་མོངས་དང་བྲལ་བའི་བཏང་
སྙོམས་པར་འདོད་པའི་རྣམ་པ་ཅན་དང་། གཉིས་པ་ནི་ཚད་མེད་བཞི་བརྗོད་
བྱར་སྟོན་པའི་བསྟན་པའི་ཆོས་ལ་འཇུག་པ་དང་། གསུམ་པ་ནི་ཚད་མེད་
བཞིའི་དེ་བཞིན་ཉིད་ལ་འཇུག་པ་ཞེས་བཤད་ལ། རྟེན་གྱི་གང་ཟག་ཀྱང་བྱང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། _319
སར། དང་པོ་མུ་སྟེགས་དང་ཐུན་མོང་བ། གཉིས་པ་ཉན་ཐོས་དང་ཐུན་མོང་
བ། གསུམ་པ་བྱང་སེམས་ཀྱི་ཐུན་མོང་མ་ཡིན་པའོ་ཞེས་དང་། བློ་གྲོས་མི་ཟད་
པའི་མདོར། དང་པོ་བྱང་སེམས་སོ་སྐྱེ་དང་། གཉིས་པ་མ་དག་ས་བདུན་ལ་
གནས་པ་དང་ཐུན་མོང་བ་ཡིན་ལ། གསུམ་པ་ནི་དག་པ་ས་གསུམ་པའི་ཡིན་
ནོ། ། ཞེས་བཤད་དོ། ། །
གཉིས་པ་ལ་གསུམ་སྟེ། དམིགས་པ་སོ་སོར་བཤད། རྣམ་པ་ཐུན་མོང་
དུ་བཤད། གནད་ཀྱི་དོན་བསྡུས་ཏེ་བསྟན་པའོ། ། དང་པོ་ནི། འདིའི་སྔ་
འགྲེལ་དུ། ད་ནི་དམིགས་པའི་བྱེ་བྲག་ལ་འཇུག་པའི་སྒོ་ནས་ཀྱང་སྙིང་རྗེ་རང་
གི་ངོ་བོའི་ཁྱད་པར་མངོན་པར་གསལ་བར་བྱ་སྟེ་ཞེས་དང་། འགྲོ་བ་གཡོ་བའི་
ཞེས་པའི་སྔ་འགྲེལ་དུ། ཆོས་ལ་དམིགས་པ་དང་། དམིགས་པ་མེད་པའི་སྙིང་
རྗེ་ཡང་དམིགས་པའི་སྒོ་ནས་གསལ་བར་བྱ་བའི་ཕྱིར་ཞེས་སྙིང་རྗེ་གསུམ་པོ་
དམིགས་པའི་སྒོ་ནས་ཕྱེ་བར་གསུངས་སོ། ། འདི་ལ་དཔེ་གསུམ་གྱིས་མཚོན་
པའི་དོན་གསུམ་ལས། དང་པོ་ནི། རྒྱུ་བདག་དང་བདག་གིར་འཛིན་པའི་
དབང་གིས་གནས་ཁམས་གསུམ་དུ་ཟོ་ཆུན་འཕྱན་པ་ལྟར་རང་དབང་མེད་པའི་
འགྲོ་བའོ། ། ཇི་ལྟར་ཟོ་ཆུན་འཕྱན་པ་དང་ཆོས་མཚུངས་ཤེ་ན། ཁྱད་ཆོས་
དྲུག་གིས་ཏེ་ལས་དང་ཉོན་མོངས་པའི་ ཐག་པས་ཆེས་དམ་དུ་བསྡམས་པ།
འཁྲུལ་འཁོར་བསྐོར་མཁན་རྣམ་པར་ཤེས་པའི་བསྐྱོད་པ་ལ་རག་ལས་པར་
འཇུག་པ། འཁོར་བའི་ཁྲོན་པ་ཆེན་པོ། སྲིད་པའི་རྩེ་མོ་ནས་མནར་མེད་པ་ལ་
ཐུག་པར་བར་མེད་པར་འཕྱན་པ། རང་གི་རང་ཉིད་ཀྱིས་ཐུར་དུ་འགྲོ་བར་
འཇུག་པ། འབད་པས་ཅི་ཞིག་ལྟར་དྲང་བར་བྱ་བ། མི་ཤེས་པ་ལ་སོགས་པ་
ཉོན་མོངས་པ་དང་ལས་དང་སྐྱེ་བའི་ཀུན་ནས་ཉོན་མོངས་པ་གསུམ་ཡོད་ཀྱང་སྔ་
མ་དང་ཕྱི་མ་དང་། བར་གྱི་རིམ་པ་ངེས་པར་མི་ཟིན་པ། ཉི་མ་རེ་རེ་ཞིང་སྡུག་



320 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བསྔལ་གྱི་སྡུག་བསྔལ་དང་འགྱུར་བའི་སྡུག་བསྔལ་ཉིད་དག་གིས་བཅོག་པའི་
ཕྱིརན་ཟོ་ཆུན་གྱི་ཁྱུད་མོ་དང་འདྲ་བའོ། ། མདོར་ན་རྟག་མི་རྟག་དང་རང་
བཞིན་ཡོད་མེད་སོགས་གང་གིས་ཀྱང་ཁྱད་པར་དུ་མ་བྱས་པར་ལས་ཉོན་གྱི་
དབང་གིས་འཁོར་བར་ རང་དབང་མེད་ པར་ འཕྱན་པའི་ འགྲོ་བ་ཙམ་ ལ་
དམིགས་པ་ནི་འདིའི་དམིགས་པའི་ཁྱད་པར་རོ། ། དེས་ན་འདིར་ཁ་ཅིག སྡུག་
བསྔལགཉིས་ཀྱི་སྟེང་དུ་ཁྱབ་པ་འདུ་བྱེད་ཀྱི་སྡུག་བསྔལ་གྱིས་བཅོག་པའི་ཕྱིར་
ཞེས་བསྣན་པ་ནི་གནད་མ་ཟིན་པ་སྟེ་འོག་ཏུ་འཆད་དོ། ། །
གཉིས་པ་ནི། ཆུ་ཤིན་དུ་དྭངས་པའི་ནང་དུ་ཟླ་བའི་གཟུགས་བརྙན་
ཤར་བ་རླུང་ཧ་ཅང་དྲག་པ་མ་ཡིན་པས་བསྐྱོད་པ་ན་ཟླ་བའི་གཟུགས་བརྙན་ཆུ་
དང་བཅས་ཏེ་སྐད་ཅིག་རེ་རེ་ཞིང་འཇིག་པ་ལྟར་སེམས་ཅན་འཇིག་ཚོགས་ལ་ལྟ་
བའི་རྒྱ་མཚོར་མ་རིག་པའི་ཆུ་སྔོན་པོའི་ནང་དུ་རྣམ་རྟོག་གི་རླུང་གིས་རབ་ཏུ་
བསྐྱོད་པའི་རང་གི་གཟུགས་བརྙན་སྐད་ཅིག་གིས་འཇིག་པ་ལ་དམིགས་པ་ནི་
འདིའི་དམིགས་པའི་ཁྱད་པར་རོ། ། འདི་ནི་ཁྱབ་པ་འདུ་བྱེད་ཀྱི་སྡུག་བསྔལ་གྱི་
དོན་ཏེ། དེ་ཡང་དངོས་པོར་སྨྲ་བ་དག་གིས་ཟག་མེད་ཀྱི་ཡེ་ཤེས་ཀྱང་སྐད་ཅིག་
གིས་འཇིག་པར་འདོད་པས་སྐད་ཅིག་གིས་འཇིག་པ་ཙམ་ལ་འདུ་བྱེད་ཀྱི་སྡུག་
བསྔལ་དུ་མི་འདོད་པར་ངེད་ཀྱི་དེ་ཡང་རྐྱེན་ལས་སྐྱེས་ཞེས་ཀུན་འབྱུང་གི་གཙོ་
བོསྲེད་པའི་རྐྱེན་གྱིས་འཕངས་པའི་ཕུང་པོ་ཙམ་ལ་འདོད་ཀྱང་འདིར་ནི་རྒྱུད་
བླར་། བསླུ་བའི་ཆོས་ཅན་ཕྱིར་ཞེས་པའི་འགྲེལ་པར་མདོ་དྲངས་པ་ལས་མི་
རྟག་པ་ཐམས་ཅད་སྡུག་བསྔལ་དུ་གསུངས་པ་དང་། རྩ་ཤེར། འདུ་བྱེད་
ཐམས་ཅད་བསླུ་བའི་ཆོས། ། དེས་ན་དེ་དག་བརྫུན་པ་ཡིན། ། ཞེས་གསུངས་
པ་ལྟར་སྐད་ཅིག་གིས་འཇིག་པའི་མི་རྟག་པ་ཙམ་ལ་བཞེད་དེ། འགྲེལ་པར།
སྐད་ཅིག་རེ་རེ་ལ་མི་རྟག་པའི་སྡུག་བསྔལ་ཐོག་ཏུ་འབབ་པ་དང་ཞེས་གསུངས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 321 །
པས་སོ། ། གསུམ་པ་ནི་། དཔེ་སྔ་མ་དེ་ཉིད་ལ་ཟླ་བར་སྣང་ཡང་ཟླ་བའི་རང༌
བཞིན་གྱིས་སྟོང་པར་མཐོང་བ་ལྟར་རང་བཞིན་གྱིས་སྟོང་པས་ཁྱད་པར་དུ་བྱས་
པའི་འགྲོ་བ་ལ་དམིགས་པ་ནི་འདིའི་དམིགས་པའི་ཁྱད་པར་རོ། ། གཉིསཊཔ་
ནི། གཞུང་འདིར་སྡུག་བསྔལ་ཅན་རྣམས་ཡོངས་སྐྱོབ་པ། ། སྙིང་རྗེ་ཆེན་པོ་
ཞེས་བྱའོ། ། ཞེས་འབྱུང་བ་ལྟར། སྡུག་བསྔལ་ལས་སྐྱོབ་པར་འདོད་པའི་རྣམ་
པ་ཅན་ནོ། ། གསུམ་པ་ནི་སེམས་ཅན་དང་། ཆོས་དང་། དམིགས་པ་མེད་
པ་ལ་དམིགས་པའི་སྙིང་རྗེ་གསུམ་གྱི་མཚན་ཉིད་རིམ་བཞིན་སྡུག་བསྔལ་དང་
འགྱུར་བའི་སྡུག་བསྔལ་གྱིས་ཁྱད་པར་དུ་བྱས་པའི་འགྲོ་བ་ལ་དམིགས་ནས་སྡུག་
བསྔལ་དེ་ལས་སྐྱོབ་པར་འདོད་པའི་རྣམ་པ་ཅན་དང་། འདུ་བྱེད་ཀྱི་སྡུག་
བསྔལ་གྱིས་ཁྱད་པར་དུ་བྱས་པའི་འགྲོ་བ་ལ་དམིགས་ནས་སྡུག་བསྔལ་དེ་ལས་
སྐྱོབ་པར་འདོད་པའི་རྣམ་པ་ཅན་དང་། རང་བཞིན་གྱིས་སྟོང་པས་ཁྱད་པར་
དུབྱས་པའི་འགྲོ་བ་ལ་དམིགས་ནས་སངས་རྒྱས་ཉིད་ཡང་དག་པར་ཐོབ་པར་
འདོད་པའི་སྒོ་ནས་སྐྱོབ་པའི་རྣམ་པ་ཅན་ཏེ། དང་པོའི་ཡུལ་ནི་སོ་སྐྱེ་དང་ཉན་
རང་སློབ་པ་རྣམས་ཡིན་ལ། གཉིས་པའི་ཡུལ་ནི་དེའི་སྟེང་དུ་ཉན་རང་མི་སློབ་
པ་དང་། ས་བཅུའི་རྗེས་ཐོབ་ལ་གནས་པའི་བྱང་སེམས་རྣམས་ཀྱང་ཡིན་ཅིང་།
གསུམ་པའི་ཡུལ་ནི་དེ་དག་གི་སྟེང་དུ་ས་བཅུའི་མཉམ་བཞག་ལ་གནས་པའི་བྱང་
སེམས་རྣམས་ཀྱང་ཡིན་པར་ཤེས་པར་བྱའོ། །
གཉིས་པ་འཇུག་བྱ་གཞུང་གི་དོན་ཉིད་བཤད་པ་ལ་གཉིས་ཏེ། རྒྱུ་
བྱང་ཆུབ་སེམས་དཔའི་ས་དང་། འབྲས་བུ་སངས་རྒྱས་ཀྱི་ས་བཤད་པའོ། །
དང་པོ་རྒྱུ་བྱང་ཆུབ་སེམས་དཔའི་ས་ལ་གསུམ་སྟེ། ཐབས་ཤེས་
ཟུང་འཇུག་སྒོ་ནས་སྤྱིའི་ངོ་བོ་བསྟན། ཕར་ཕྱིན་ལྷག་པའི་སྒོ་ནས་སོ་སོའི་ངོ་བོ་
བཤད། རྣམ་གྲངས་ལྷག་པའི་སྒོ་ནས་སོ་སོའི་ཡོན་ཏན་བཤད་པའོ། །



322
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དང་པོ་ཐབས་ཤེས་ཟུང་འཇུག་སྒོ་ནས་སྤྱིའི་ངོ་བོ་བསྟན་པ་ནི།
བྱང་སེམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་དང་སྦྱིན་སོགས་ཀྱིས་ཟིན་པ་དེ་
ཉིད་བློ་རང་གི་ངོ་བོར་སར་བཞག་ཏུ་མེད་དེ། ས་ཡིན་མིན་གྱི་སྤྲོས་པ་དང་བྲལ་
བའི་ཕྱིར་རོ། ། འོན་ཀྱང་གང་ཟག་གཞན་གྱི་བློའམ་རང་ཉིད་ཀྱི་རྗེས་ཐོབ་ཀྱི་
བློས་ལྡོག་པའི་ཆར་ཕྱེ་བ་ནས་ཞེས་བྱ་བའི་མིང་འཐོབ་སྟེ། ཡོན་ཏན་གྱི་གནས་
སུགྱུར་པའི་ཕྱིར་རོ། ། ས་བཅུར་ཕྱེ་བའི་ཚུལ་ཇི་ལྟར་ཞེ་ན། ཡོན་ཏན་གྱི་
གྲངས་དང་། སྒྲིབ་པ་སྤོང་བ་ལ་མཐུ་ཕུལ་དུ་བྱུང་བ་དང་། སྦྱིན་སོགས་ཀྱི་
ཕར་ཕྱིན་ལྷག་པ་དང་། འཁོར་ལོས་སྒྱུར་བ་སོགས་རྣམ་སྨིན་གྱི་སྐྱེ་བ་གོང་ནས་
གོང་དུ་འཕེལ་བའི་བྱེ་བྲག་གིས་ས་བཅུར་བཞག་གི་རང་གི་ངོ་བོ་དམིགས་རྣམ་
མི་འདྲ་བའི་སྒོ་ནས་དབྱེ་བ་ཡོད་པ་ནི་མ་ཡིན་ཏེ། མདོ་སྡེ་ས་བཅུ་པར། ཇི་
ལྟར་བར་སྣང་བྱ་རྗེས་མཁས་རྣམས་ཀྱིས། ། བརྗོད་པར་ནུས་མ་ཡིན་ཞིང་མི་
མཐོང་བ། ། དེ་ལྟར་རྒྱལ་བའི་སྲས་ཀྱི་ས་ཀུན་ཡང་། ། བརྗོད་མི་ནུས་ནའང་
མཉན་པར་ག་ལ་ནུས། ། ཞེས་གསུངས་སོ། །
གཉིས་པ་ཕར་ཕྱིན་ལྷག་པའི་སྒོ་ནས་སོ་སོའི་ངོ་བོ་བཤད་པ་ལ་ས་
དང་པོ་རབ་ཏུ་དགའ་བ་ནས་བཅུ་པ་ཆོས་ཀྱི་སྤྲིན་གྱི་བར་བཅུ་ལས། དང་པོ་ས་
དང་པོ་རབ་ཏུ་དགའ་བ་ལ་གསུམ་སྟེ། ཟག་མེད་ཡེ་ཤེས་དང་པོ་རབ་དགར་
བསྟན། ། རབ་དགའ་དེ་ཡི་ཡོན་ཏན་རྒྱས་པར་བཤད། ། དཔེ་ཡི་སྒོ་ནས་ཡོན་
ཏན་བསྡུས་ཏེ་བསྟན་པའོ། ། དང་པོ་ནི། རྒྱལ་བའི་སྲས་པོ་ཞེས་སོགས་ཏེ།
ཚིག་རྐང་དང་པོ་གཉིས་ཀྱིས་ཟག་པ་མེད་པའི་ཡེ་ཤེས་སྙིང་རྗེ་ལ་སོགས་པས་
ཟིན་པའི་མཉམ་བཞག་བསྟན་ལ། ཕྱི་མ་གཉིས་ཀྱིས་སྨོན་ལམ་ཆེན་པོ་བཅུ་ལ་
སོགས་པ་སྨོན་ལམ་འབུམ་ཕྲག་གྲངས་མེད་པ་བཅུ་པོ་དེ་དག་ནི་བྱང་ཆུབ་སེམས་
དཔའ་ཀུན་དུ་བཟང་པོའི་སྨོན་ལམ་གྱི་ནང་དུ་འདུས་པ་འདེབས་པ་དང་། ས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 323
དེ་ཐོབ་པ་ལ་རབ་ཏུ་དགའ་བ་སྐྱེས་པའི་རྗེས་ཐོབ་སྟོན་ཏེ། རྗེས་ཐོབ་དེས་སྔར་
གྱི་མཉམ་བཞག་དེ་ཉིད་ས་དང་པོར་མཚོན་པས་ཆར་རྣམ་པར་དབྱེ་བ་ན་ས་
ཞེསབྱ་བའི་མིང་འཐོབ་སྟེ་ཞེས་དང་། གཉིས་སུ་མེད་པའི་ཡེ་ཤེས་དེའི་རྒྱུ་ཅན་
གྱི་འབྲས་བུས་ཉེ་བར་མཚོན་པ་དེ་ལ་ནི་དང་པོ་ཞེས་བྱ་བར་བརྗོད་དོ། ཞེས་
གསུངས་སོ། །
གཉིས་པ་ལ་གཉིས་ཏེ། ས་ལ་གནས་པའི་བསྔགས་པ་བརྗོད། ། ཕར་
ཕྱིན་ལྷག་པའི་ཡོན་ཏན་བརྗོད་པའོ། ། དང་པོ་ལ་བཞི་སྟེ། མིང་འཕོ་བའི་
ཡོན་ཏན། དོན་ འཐོབ་ པའི་ ཡོན་ ཏན། དཔེས་ བསྟན་ པའི་ ཡོན་ ཏན།
གཞན་ཟིལ་གྱིས་གནོན་པའི་ཡོན་ཏན་ནོ། ། དང་པོ་ནི། དེ་ནས་བཟུང་སྟེ་
ཞེས་སོགས་ཏེ། བྱང་ཆུབ་སེམས་དཔའི་སྒྲ་འཇུག་པ་ལ་སྤྱོད་པའི་སྒོ་ནས་
འཇུག་པ་དང་། ལྟ་བའི་སྒོ་ནས་འཇུག་པ་གཉིས་ལས། དང་པོ་ནི་སྤྱོད་འཇུག་
ཏུ། བྱང་ཆུབ་སེམས་སྐྱེས་གྱུར་ནས་སྐད་ཅིག་གིས། ། འཁོར་བའི་བཙོན་རར་
བསྡམས་པའི་ཉམ་ཐག་རྣམས། ། བདེ་གཤེགས་རྣམས་ཀྱི་སྲས་ཞེས་བརྗོད་བྱ་
ཞིང་། ། འཇིག་རྟེན་ལྷ་མིར་བཅས་པས་ཕྱག་བྱར་འགྱུར། ། ཞེས་གསུངས་ཏེ།
ཚོགས་ལམ་ནས་སོ། །
གཉིས་པ་ནི་བཅོམ་ལྡན་འདས་མ་ཉིས་སྟོང་ལྔ་བརྒྱ་པ་ལས། བྱང་ཆུབ་
སེམས་དཔའ་ཞེས་བྱ་བ་ནི་རྗེས་སུ་རྟོགས་པའི་སེམས་དཔའི་ཚིག་བླ་དྭགས་ཏེ།
གང་གིས་ཆོས་ཐམས་ཅད་རྗེས་སུ་རྟོགས་ཤིང་ཤེས་པའོ། ། ཇི་ལྟར་ཤེས་ཤེ་ན།
མ་བྱུང་བ་དང་། ཡང་དག་པར་མ་བྱུང་བ་དང་། ལོག་པ་དེ་དང་དེ་དག་ཇི་
ལྟར་བྱིས་པ་སོ་སོའི་སྐྱེ་བོས་བཏགས་པ་དེ་ལྟར་མ་ཡིན་པ་དང་། ཅི་ལྟར་བྱིས་
པ་སོ་སོའི་སྐྱེ་བོས་རྙེད་པ་དེ་ལྟར་མ་ཡིན་པ་སྟེ་དེའི་ཕྱིར་བྱང་ཆུབ་སེམས་དཔའ་
ཞེས་བྱའོ་ཞེས་བཀའ་སྩལ་པ་དང་། རྒྱུད་བླར་ཆོས་བཞི་ལས་ཐུབ་པའི་སྲས་



324
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འཁྲུངས་པར་གསུངས་པ་དང་། འདིར་ཡང་ཆོས་གསུམ་ལས་རྒྱལ་བའི་སྲས་
འཁྲུངས་པར་གསུངས་པ་ལྟར་དེ་མཐོང་ལམ་ནས་སོ། ། འདིར་ནི་ཕྱི་མའི་
དབང་དུ་བྱས་པ་སྟེ། འགྲེལ་པར་སེམས་དེ་ཐོབ་པ་ནི་རྣམ་པ་ཐམས་ཅད་དུ་སོ་
སོ་སྐྱེ་བོའི་ས་ལས་འདས་པའི་གནས་སྐབས་སུ་བྱང་ཆུབ་སེམས་དཔའི་སྒྲ་ཁོ་ནས་
བརྗོད་པར་བྱ་བ་ཡིན་གྱི་རྣམ་པ་གཞན་གྱིས་ནི་མ་ཡིན་ཏེ། དེའི་ཚེ་འཕགས་པ་
ཡིན་པའི་ཕྱིར་རོ། ། ཞེས་སོ། ། ཁ་ཅིག་གིས་བྱང་ཆུབ་སེམས་དཔར་གསུངས་
པ་ཡང་དོན་དམ་པའི་བྱང་སེམས་ལ་དགོངས་ཀྱི་སོ་སྐྱེ་ལབྱང་སེམས་མཚན་ཉིད་
པམེད་པར་སྟོན་པ་མ་ཡིན་ནོ། ། ཞེས་ཟེར་བ་མི་འཐད་དེ། སེམས་སྐྱེད་ལ་
ཀུན་རྫོབ་སེམས་སྐྱེད་དང་། དོན་དམ་སེམས་སྐྱེད་ཀྱི་ཐ་སྙད་གསུངས་ཀྱང་
བྱང་སེམས་ལ་དེ་ལྟ་བུའི་ཐ་སྙད་མ་གསུངས་པའི་ཕྱིར་རོ། ། འོ་ན་འགྲེལ་པར་
དཀོན་མཆོག་སྤྲིན་གྱི་མདོ་དྲངས་པར། དོན་དམ་པའི་བྱང་ཆུབ་སེམས་དཔའི་
ས་ནི་མ་ཐོབ་པ་ཡིན་ནོ། ། ཞེས་པ་ཇི་ལྟར་ཞེ་ན་དེའི་ཚེ་དོན་དམ་པའི་སའི་ཁྱད་
ཆོས་ཡིན་གྱི། བྱང་ཆུབ་སེམས་དཔའི་ཁྱད་ཆོས་མ་ཡིན་ཏེ། མཉམ་བཞག་
གིས་བསྡུས་པའི་བྱང་ཆུབ་སེམས་དཔའི་ས་ཞེས་པ་བཞིན་ནོ། །
གཉིས་པ་ལ་བཞི་སྟེ། རིགས་སུ་སྐྱེས་པའི་ཡོན་ཏན། སྤངས་རྟོགས་
ནུས་པའི་ཡོན་ཏན། གོང་མ་གནོན་པའི་ཡོན་ཏན། འོག་མ་ལས་འདས་པའི་
ཡོན་ཏན་ནོ། ། དང་པོ་ནི། འདི་ནི་དེ་བཞིན་ཅེས་སོགས་སོ། ། གཉིས་པ་ནི་
འདི་ཡིས་ཀུན་དུ་ཞེས་སོགས་སོ། ། གསུམ་པ་ནི་ས་ནས་སར་གནོན་ཅེས་སོགས་
སོ། ། བཞི་པ་ནི་དེ་ཚེ་འདི་ཡི་ཞེས་སོགས་སོ། །
གསུམ་པ་ནི་འདི་ནི་འཕགས་པ་ཞེས་སོགས་ཏེ། ཤེར་མདོ་དང་བསྟན་
བཅོས་རྣམས་སུ་རྒྱུན་ཞུགས་པ་ལ་བརྒྱུད་པ་དང་། དེའི་མངོན་རྟོགས་ལ་
བརྒྱད་པའི་སར་གསུངས་ཀྱང་འདིར་རྒྱུན་ཞུགས་ཞུགས་ལ་བརྒྱད་པར་གསུངས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 325
པ་ནི་དགྲ་བཅོམ་ཞུགས་གནས་གཉིས་ཞེས་པ་ནས་རྒྱུན་ཞུགས་ཞུགས་གནས་
གཉིས་ཞེས་པའི་བར་ཡས་རིམ་དུ་བགྲངས་པའི་དབང་དུ་བྱས་པ་སྟེ། མདོ་
ཀུན་ལས་བཏུས་པར། དད་པས་རྗེས་སུ་འབྲང་བའི་འཇིག་རྟེན་གྱི་ཁམས་
ཐམས་ཅད་ཀྱི་རྡུལ་ཕྲ་རབ་ཀྱི་རྡུལ་སྙེད་ལ་བསྐལ་པ་གང་གཱའི་ཀླུང་གི་བྱེ་མ་སྙེད་
དུ་ཉི་མ་རེ་རེ་ཞིང་ལྷའི་ཟས་རོ་བརྒྱ་པ་དང་ལྷའི་གོས་བྱིན་པ་བས་གཞན་ཞིག་
གིས་ཆོས་ཀྱི་རྗེས་འབྲང་གཅིག་ལ་ཉིན་གཅིག་ཟན་གཅིག་བྱིན་ན་སྔ་མ་བས་
བསོད་ནམས་ཆེས་གྲངས་མང་བ་བསྐྱེད་པ་དང་། ཡང་ཆོས་ཀྱི་རྗེས་འབྲང་ལ་
སྔམ་ལྟར་ལས་བརྒྱུད་པའི་གང་ཟག་གཅིག་ལ་ཟན་ཅིག་བྱིན་ན་སྔ་མ་བས་ཆེས་
བསོད་ནམས་གྲངས་མེད་པ་སྐྱེད་པར་གསུངས་པ་དང་མཐུན་ནོ། ། འདིར་ཁ་
ཅིག་ མདོར་ན་ཅི་ལྟར་འབྲས་གནས་བཞི་དང་། འབྲས་བུ་ལ་ཞུགས་པ་
བཞིའི་དགྲ་བཅོམ་ནས་ཡས་བགྲངས་ནས་གྲངས་བརྒྱད་པ་ཡིན་པས་འཕགས་
པབརྒྱད་པ་རྒྱུན་ཞུགས་ཞུགས་པ་ལ་འཕགས་པའི་ཆོས་ཐོབ་པ་ལས་རང་དང་
རྗེས་སུ་མཐུན་པའི་སྤངས་པ་དང་། རྟོགས་པའི་ཡོན་ཏན་འབྱུང་བར་འགྱུར་
བ་བཞིན་དུ་ཞེས་འཆད་པ་ནི་འགྲེལ་བར་མདོར་ན་ཅི་ལྟར་འཕགས་པ་རྒྱུན་དུ་
ཞུགས་པ་ལ་རང་དང་རྗེས་སུ་མཐུན་པའི་འཕགས་པའི་ཆོས་རྟོགས་པ་ལ་སྐྱོན་
དང་བྲལ་ཞིང་ཡོན་ཏན་འབྱུང་བར་འགྱུར་བ་དེ་བཞིན་དུ་ཞེས་བཤད་པ་དང་
འགལ་ལོ། ། བགྲང་ཚུལ་དེ་ཡང་རང་གིས་རང་དགར་བགྲངས་པ་སྟེ་རྒྱུན་
ཞུགས་ཞུགས་པ་ལ་བརྒྱད་པར་བགྲངས་པའི་ཚེ་ན་ཡང་དང་པོར་འབྲས་གནས་
བཞི། དེ་ནས་ཞུགས་པ་བཞི་བགྲངས་པ་མ་ཡིན་པའི་ཕྱིར་རོ། ། ་
བཞི་པ་ལ་གཉིས་ཏེ། ས་འདིར་བསོད་ནམས་ཀྱི་སྟོབས་ཀྱིས་ཟིལ་གྱིས་
གནོན་པ། ས་གོང་མར་བློའི་སྟོབས་ཀྱིས་ཟིལ་གྱིས་གནོན་པའོ། ། དང་པོ་ནི།
རྫོགས་པའི་བྱང་ཆུབ་ཅེས་སོགས་ཏེ། འཕགས་པཁྱམས་པའི་རྣམ་པར་ཐར་པ་



326 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལས། རྒྱལ་པོའི་བུ་སྐྱེས་མ་ཐག་པ་དང་། ནམ་མཁའ་ལྡིང་གི་དབང་པོ་ཆེན་
པོའི་ཕྲུ་གུ་སྐྱེས་མ་ཐག་པའི་དཔེ་གཉིས་དང་སྦྱར་ཏེ་གསུངས་སོ། །
གཉིས་པ་ནི། དེ་ནི་རིང་དུ་ཞེས་སོགས་ཏེ། འདི་ལ་ཟིལ་གྱིས་གནོན་
ཚུལ་གྱི་ལུང་དྲང་བ། དེས་གྲུབ་པའི་དོན། དེ་ལ་རྩོད་པ་སྤོང་བ། རྟོག་པས་
བཏགས་པའི་འཆད་ཚུལ་དགག་པ་དང་བཞི་ལས། དང་པོ་ནི། འཕགས་པ་
ས་བཅུ་པར། ཀྱི་རྒྱལ་བའི་སྲས་དག་འདི་ལྟ་སྟེ། དཔེར་ན་རྒྱལ་པོའི་རིགས་སུ་
སྐྱེས་པ་རྒྱལ་པོའི་བུ་རྒྱལ་པོའི་མཚན་དང་ལྡན་པ་ནི་སྐྱེས་པ་ཙམ་གྱིས་རྒྱལ་པོའི་
བྱིན་གྱིས་བློན་པོའི་ཚོགས་ཐམས་ཅད་ཟིལ་གྱིས་གནོན་གྱི་རང་གི་བློའི་སྟོབས་
ཀྱིས་རྣམ་པར་དཔྱད་པས་ནི་མ་ཡིན་ནོ། ནམ་དེ་ནར་སོན་པར་གྱུར་པ་དེའི་ཚེ་
རང་གི་བློའི་སྟོབས་བསྐྱེད་པས་བློན་པོའི་བྱ་བ་ཐམས་ཅད་ལས་ཤིན་དུ་འདས་པ་
ཡིནནོ། ། ཀྱི་རྒྱལ་བའི་སྲས་དག་དེ་བཞིན་དུ་བྱང་ཆུབ་སེམས་དཔའ་ཡང་
སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཉན་ཐོས་དང་རང་
སངས་རྒྱས་ཐམས་ཅད་ཟིལ་གྱིས་གནོན་གྱི་རང་གི་བློའི་སྟོབས་ཀྱིས་རྣམ་པར་
དཔྱད་པས་ནི་མ་ཡིན་ནོ། ། བྱང་ཆུབ་སེམས་དཔའི་ས་བདུན་པ་འདི་ལ་གནས་
པའིབྱང་ཆུབ་སེམས་དཔའ་ནི་རང་གི་ཡུལ་ཤེས་པའི་ཆེ་བ་ལ་གནས་པས་ཉན་
ཐོས་དང་རང་སངས་རྒྱས་ཀྱི་བྱ་བ་ཐམས་ཅད་ལས་ཤིན་དུ་འདས་པ་ཡིན་ནོ་
ཞེས་བཀའ་སྩལ་པས་སོ། ། དེའི་དོན་གཞན་རྣམས་གོ་སླ་ལ་རང་གི་ཡུལ་ཤེས་
པའི་ཆེ་བའི་དོན་ནི་ཐེག་ཆེན་རང་གི་ཐུན་མོང་མ་ཡིན་པའི་ཡུལ་སྤྲོས་པ་མཐའ་
དག་བཀག་པའི་ འགོག་པ་ཐོས་བསམ་གྱིས་ ཤེས་ པ་ཚོགས་སྦྱོར་ནས་ཡོད།
མངོན་སུམ་དུ་ཤེས་པ་ས་དང་པོ་ནས་ཡོད་ཀྱང་དེའི་ཆེ་བ་ནི་མཚན་འཛིན་སླར་
མི་སྐྱེ་བའི་ཆོས་ཅན་དུ་བྱེད་པའི་ནུས་པ་ཡིན་ལ་དེ་ས་བདུན་པ་ནས་ཐོབ་པས་
ཟིལ་གྱིས་གནོན་ཅེས་པའི་དོན་ཏོ། །



་
དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 327
གཉིས་པ་ལ་གསུམ་སྟེ། ལུང་དེས་ཉན་རང་ལ་ཆོས་རང་བཞིན་མེད་
པར་ཤེས་པ་ཡོད་པར་གྲུབ་པ། དེ་ལུང་རིགས་གཞན་གྱིས་བསྒྲུབ་པ། དེ་ཉིད་
སློབ་དཔོན་ཀླུ་སྒྲུབ་ཀྱི་དགོངས་པར་སྦྱར་བའོ། ། དང་པོ་ནི་སྔར་གྱི་ལུང་དེས་
ཉན་རང་ལ་ཆོས་ཕུང་པོ་རང་བཞིན་མེད་པར་ཤེས་པ་ཡོད་པར་གྲུབ་སྟེ། དེ་ལྟ་
མཡིན་ན་དེ་དག་སེམས་དང་པོ་བསྐྱེད་པའི་བྱང་སེམས་ཀྱིས་རང་གི་བློས་རྣམ་
པར་དཔྱད་པས་ཀྱང་ཟིལ་གྱིས་གནོན་པར་འགྱུར་ཏེ། དངོས་པོ་རང་བཞིན་
མེད་པར་ཤེས་པ་དང་བྲལ་བའི་ཕྱིར། འཇིག་རྟེན་པའི་ཆགས་བྲལ་ལྟར་
གཉིས་པ་ལ་གཉིས་ཏེ། རིགས་པ་གཉིས་ཀྱིས་བསྒྲུབ། ལུང་གསུམ་
གྱིས་བསྒྲུབ་པའོ། ། དང་པོ་ནི། ཉན་རང་དགྲ་བཅོམ་གྱིས་ཁམས་གསུམ་ན་
སྤྱོད་པའི་ཕྲ་རྒྱས་ཐམས་ཅད་མ་སྤངས་པར་འགྱུར་ཏེ། ཕུང་པོ་རང་བཞིན་
མེད་པར་ཤེས་པ་དང་བྲལ་བའི་ཕྱིར། ཕྱི་རོལ་པ་བཞིན་ནོ། ། གཟུགས་
སོགས་ལ་བདེན་པར་དམིགས་པས་བློ་ཕྱིན་ཅི་ལོག་ཏུ་གྱུར་པའི་ཕྱིར་གང་ཟག་གི་
བདག་མེད་རྟོགས་པར་ཡང་མི་འགྱུར་ཏེ། གང་ཟག་གམ་བདག་ཏུ་གདགས་
པའི་རྒྱུ་ཕུང་པོ་ལ་བདེན་པར་དམིགས་པའི་ཕྱིར་རོ། །
གཉིས་པ་ལུང་དང་པོ་ནི་སྔ་མ་དེ་ལ་སྔར་གྱི་ཁྱབ་པ་སྒྲུབ་པའི་སྒོ་ནས་ཉན་
རང་གིས་ཕུང་པོ་རང་བཞིན་མེད་པར་རྟོགས་པར་གྲུབ་སྟེ། རིན་ཆེན་ཕྲེང་
བར། ཇི་སྲིད་ཕུང་པོར་འཛིན་ཡོད་པ། ། དེ་སྲིད་དེ་ལ་ངར་འཛིན་ཉིད། །
ངར་འཛིན་ཡོད་ན་ཡང་ལས་དེ། ། དེ་ལས་ཡང་ནི་སྐྱེ་བ་ཡིན། ། ལམ་གསུམ་
ཐོག་མཐའ་དབུས་མེད་པ། ། འཁོར་བའི་དཀྱིལ་འཁོར་མགལ་མེ་ཡི། །
དཀྱིལ་འཁོར་ལྟ་བུར་ཕན་ཚུན་གྱི། ། རྒྱུ་ཅན་འདི་ནི་འཁོར་བར་འགྱུར། ། དེ་
ནི་རང་གཞན་གཉིས་ཀ་དང༌། ། དུས་གསུམ་ཉིད་དུའང་མ་མཐོང་ཕྱིར། །



328 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ངར་འཛིན་པ་ནི་ཟད་པར་འགྱུར། ། དེ་ནས་ལས་དང་སྐྱེ་བ་ཡང་། ། ཞེས་
གསུངས་པའི་ཚིགས་བཅད་དང་པོ་གཉིས་ཀྱིས་ཕུང་པོ་ལ་བདེན་འཛིན་ཡོད་པ་
དེ་སྲིད་དུ་གང་ཟག་ལ་བདེན་པར་འཛིན་པའི་འཇིག་ལྟ་འབྱུང་ལ། དེ་ཡོད་ན་
ལས་བསགས་དེ་ལས་འཁོར་བའི་སྐྱེ་བ་འབྱུང་བས་ཉོན་མོངས་པ་དང་། ལས་
དངརྣམ་སྨིན་གསུམ་པོ་བར་མཚམས་མེད་པར་འཁོར་བས་འཁོར་བ་ལས་མི་
གྲོལ་ཞེས་བསྟན་ཏོ། ། ཚིགས་བཅད་ཕྱི་མས་ནི་ཕུང་པོ་རང་གཞན་གཉིས་ཀ་
དང་། དུས་གསུམ་དུ་དཔྱད་ན་མི་རྙེད་པའི་ཤེས་རབ་ཡོད་ན་འཁོར་བའི་རྩ་བ་
འཇིག་ལྟ་ལོག་པས་འཁོར་བ་ལས་གྲོལ་ཞེས་བསྟན་ཏོ། ། ལུང་གཉིས་པ་ནི་དེ་
ཉིད་ལས། ཅི་ལྟར་མིག་ནི་འཁྲུལ་པ་ཡིས། ། ཞེས་པ་ནས། གནས་མེད་ལེན་
མེད་མྱ་ངན་འདས། ། ཞེས་པའི་བར་ཚིགས་བཅད་བཅུ་དགུ་གསུངས་པ་
རྣམས་ཀྱིས་ཐོག་མར་འབྱུང་བ་རང་བཞིན་མེད་པར་གཏན་ལ་ཕབ་ནས་འབྱུང་
འགྱུར་གྱི་གཟུགས་རང་བཞིན་མེད་པར་བསྟན། དེ་བཞིན་དུ་ཕུང་པོ་ལྷག་མ་
རྣམས་ཀྱང་རང་བཞིན་མེད་པར་བསྟན་ནས་བདེ་བ་དང་འཕྲད་པའི་སྲེད་པ་
དང་། སྡུག་བསྔལ་དང་བྲལ་བའི་སྲེད་པ་སྤོང་། དེ་སྤངས་ན་འཁོར་བ་ལས་
གྲོལ་བར་བསྟན་ཏོ། ། གལ་ཏེ་དེ་དག་ཀྱང་བྱང་ཆུབ་སེམས་དཔའི་དབང་དུ་
བྱས་ནས་གསུངས་སོ་སྙམ་ན་མ་ཡིན་ཏེ། ཉན་ཐོས་དང་རང་སངས་རྒྱས་ཀྱི་
དབང་དུ་མཛད་ནས་དེ་སྐད་གསུངས་པའི་ཕྱིར་ཏེ། དེའི་མཇུག་ཐོགས་ཁོ་ནར།
བྱང་ཆུབ་སེམས་དཔའ་རྣམས་ཀྱི་དབང་དུ་མཛད་ནས། དེ་ལྟར་བྱང་ཆུབ་
སེམས་དཔས་ཀྱང་། ། མཐོང་ནས་བྱང་ཆུབ་ངེས་པར་འདོད། ། འོན་ཀྱང་དེ་
ནི་སྙིང་རྗེ་ཡིས། ། བྱང་ཆུབ་བར་དུ་སྲིད་མཚམས་སྦྱོར། ། ཞེས་བྱ་བ་ལ་
སོགས་པ་གསུངས་པའི་ཕྱིར་རོ། ། ལུང་གསུམ་པ་ནི་ཉན་ཐོས་ལ་བསྟན་པའི་
མདོ་དག་ལས་ཀྱང་ཉན་ཐོས་རྣམས་ཀྱིས་ཉོན་མོངས་པའི་སྒྲིབ་པ་སྤང་བར་བྱ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 329
བའི་ཕྱིར། གཟུགས་ནི་དབུ་བ་རྡོས་པ་འདྲ། ། ཚོར་བ་ཆུ་ཡི་ཆུ་བུར་
བཞིན། ། འདུ་ ཤེས་ སྨིག་ རྒྱུ་ ལྟ་ བུ་ སྟེ། ། འདུ་བྱེད་རྣམས་ནི་ཆུ་ ཤིང་
བཞིན། ། རྣམ་པར་ཤེས་པ་སྒྱུ་མ་ལྟར། ། ཉི་མའི་གཉེན་གྱིས་བཀའ་སྩལ་
ཏོ། ། ཞེས་གསུངས་སོ། །
གསུམ་པ་ནི་དོན་འདི་ཉིད་སྟོན་པར་མཛད་པ་ན་སློབ་དཔོན་གྱི་ཞལ་སྔ་
ནསཀྱིས། ༈ ཐེག་པ་ཆེ་ལས་སྐྱེ་མེད་བསྟན། ། གཞན་གྱི་ཟད་པ་སྟོང་པ་
ཉིད། ། ཟད་དང་མི་སྐྱེ་དོན་དུ་ནི། ། གཅིག་ པས་དེ་ ཕྱིར་བཟོད་པར་
གྱིས། ། ཞེས་བྱ་བ་དང་། དེ་བཞིན་དུ། བཅོམ་ལྡན་དངོས་དང་དངོས་མེད་
པ། ། མཁྱེན་པས་ཀ་ཏ་ཡ་ན་ཡི། ། གདམས་ངག་ལས་ནི་ཡོད་པ་དང་། །
མེད་པ་གཉིས་ཀ་དགག་པ་མཛད། ། ཞེས་གསུངས་སོ། །
གསུམ་པ་རྩོད་པ་སྤོང་བ་ནི། འགྲེལ་པར། གང་ཞིག་གལ་ཏེ་ཉན་ཐོས་
ཀྱི་ཐེག་པ་ལས་ཀྱང་ཆོས་ལ་བདག་མེད་པ་བསྟན་ན་དེའི་ཚེ་ཐེག་པ་ཆེན་པོ་
བསྟན་པ་དོན་མེད་པར་འགྱུར་རོ་སྙམ་དུ་སེམས་པ་དེའི་ལུགས་དེ་ཡང་འདི་ལྟར་
རིགས་པ་དང་། ལུང་དང་འགལ་བར་རྟོགས་སོ། ། ཞེས་གསུངས་པའི་ཕྱོགས་
སྔ་སྨྲ་བ་པོ་ནི་སློབ་དཔོན་ལེགས་ལྡན་བྱེད་ཡིན་ཏེ། སངས་རྒྱས་བསྐྱངས་ཀྱིས་
རབབྱེད་བདུན་པའི་འགྲེལ་པར་ཐེག་དམན་གྱི་མདོར་ཆོས་ཐམས་ཅད་བདག་
མེད་པར་གསུངས་པའི་དོན། ཆོས་རྣམས་ངོ་བོ་ཉིད་ཀྱིས་གྲུབ་པ་མེད་པའི་
དོན་དུ་བཤད་པ་ལ། ཤེས་རབ་སྒྲོན་མར་དེ་ལྟར་ཡིན་ན་ཐེག་ཆེན་བསྟན་པ་
དོན་མེད་དུ་འགྱུར་བས་སོ། ། ཞེས་དགག་པ་མཛད་པས་སོ། ། དེའི་དོན་སྤྱིར་
ཐེག་ཆེན་བསྟན་པ་དོན་མེད་དུ་འགྱུར་ཞེའམ། ཐེག་ཆེན་ལས་ཆོས་ཀྱི་བདག་
མེད་བསྟན་པ་དོན་མེད་དུ་འགྱུར་ཞེས་བརྗོད། དང་པོ་ལྟར་ན། འགྲེལ་པར།
ཐེག་པ་ཆེན་པོ་བསྟན་པས་ནི་ཆོས་ལ་བདག་མེད་པ་ཙམ་འབའ་ཞིག་སྟོན་པར་



330 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བྱེད་པ་མ་ཡིན་གྱི་འོ་ན་ཅི་ཞེ་ན་བྱང་ཆུབ་སེམས་དཔའ་རྣམས་ཀྱི་ས་དང་། ཕ་
རོལ་དུ་ཕྱིན་པ་དང་། སྨོན་ལམ་དང་། སྙིང་རྗེ་ཆེན་པོ་ལ་སོགས་པ་དང༌།
ཡོངས་སུ་བསྔོ་བ་དང་། ཚོགས་གཉིས་དང་། བསམ་གྱིས་མི་ཁྱབ་པའི་ཆོས་
ཉིད་ཀྱང་ཡིན་ནོ། ། ཇི་སྐད་དུ་རིན་པོ་ཆེའི་ཕྲེང་བ་ལས། ཉན་ཐོས་ཐེག་པ་དེ་
ལས་ནི། །བྱང་ཆུབ་སེམས་དཔའི་སྨོན་ལམ་དང་། ། སྤྱོད་པ་ཡོངས་བསྔོ་མ་
བཤད་དེས། ། བྱང་ཆུབ་སེམས་དཔར་ག་ལ་འགྱུར། ། བྱང་ཆུབ་སྤྱོད་ལ་
གནས་པའི་དོན། ། མདོ་སྡེ་ལས་ནི་བཀའ་མ་སྩལ། ། ཐེག་པ་ཆེ་ལས་བཀའ་
སྩལ་པ། ། དེ་ཕྱིར་མཁས་པ་རྣམས་ཀྱིས་ཟུང་། ། ཞེས་གསུངས་སོ་ཞེས་བཤད་
དོ། ། འདིར་ཕ་རོལ་དུ་ཕྱིན་པ་དང་ཞེས་པས་ཀྱང་ཉན་ཐོས་ལས་ལྟ་བའི་སྒོ་
ནས་ཁྱད་པར་དུ་འཕགས་པར་བསྟན་ཏེ། ཕ་རོལ་དུ་ཕྱིན་པ་ནི་གཞུང་འདིར་
བཤད་པའི་སེམས་སྐྱེད་བཅུ་ཡིན་ལ། སེམས་སྐྱེད་དང་པོའི་སྐབས་སུ་ཡང་སྦྱིན་
པའི་འཁོར་གསུམ་དུ་རྣམ་པར་མི་རྟོག་པ་དེ་ནི་བྱང་ཆུབ་སེམས་དཔའི་གནས་
སྐབས་མ་ཐོབ་པ་དག་གིས་ཤེས་པར་མི་ནུས་པར་གསུངས་པའི་ཕྱིར་རོ། །
ཚོགས་གཉིས་ཞེས་པས་ཀྱང་དེ་ཉིད་བསྟན་ཏེ། འདིའི་ཡེ་ཤེས་ཀྱི་ཚོགས་ནི་
སྟོང་ཉིད་རྟོགས་པའི་ཡུལ་ཅན་ཡེ་ཤེས་ཉི་ཤུ་ཡིན་པར་རྒྱན་དགོངས་འགྲེལ་དང་
བཅས་པས་བཤད་ཅིང་། དེ་ཉིད་ཐེག་ཆེན་གྱི་རྟོགས་བྱ་ཁོ་ན་ཡིན་པར་གཞུང་
འདི་ཉིད་ལས་གསུངས་པའི་ཕྱིར་རོ། ། བསམ་གྱིས་མི་ཁྱབ་པའི་ཆོས་ཉིད་ཅེས་
པས་ཀྱང་དེ་ཉིད་བསྟན་ཏེ། དེ་ནི་བསམ་མི་ཁྱབ་སོགས་ཁྱད་པར་གྱིས། ཞེས་
པའི་སྐབས་ནས་བསྟན་པའི་ཆོས་ཉིད་ཡིན་ལ། དེ་རྟོགས་པའི་སྒོ་ནས་ཐབས་
གང་ཐེག་དམན་ལས་ཁྱད་པར་དུ་འཕགས་པར། གང་གི་ལམ་ནི་གཞན་དག་
ལས། ། ཁྱད་དུ་འཕགས་པས་ཁྱད་པར་ལམ། ། ཞེས་པ་ཉིད་ཀྱིས་བསྟན་པའི་
ཕྱིར་རོ། ། སྤྱོད་པ་དང་ཡོངས་བསྔོའི་སྒོ་ནས་ཐེག་ཆེན་བསྟན་པ་དོན་ཡོད་པ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 331
ནི་འདིའི་སྐབས་དོན་གྱི་གཙོ་བོ་ཡིན་ནོ། ། གཉིས་པ་ལྟར་ན། འགྲེལ་པར་
ཆོས་ཀྱི་བདག་མེད་པ་གསལ་བར་བྱ་བའི་ཕྱིར་ཐེག་པ་ཆེན་པོ་བསྟན་པ་ཡང་
རིགས་པ་ཉིད་དེ། རྒྱས་པར་བསྟན་པ་བརྗོད་པར་འདོད་པའི་ཕྱིར་རོ། །
ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་ཞིག་ཏུ་
ཟད་དོ། ། ཇི་སྐད་དུ། སློབ་དཔོན་གྱི་ཞལ་སྔ་ནས། མཚན་མ་མེད་པ་མ་
རྟོགས་པར། ། ཁྱོད་ཀྱིས་ཐར་པ་མེད་པར་གསུངས། ། དེ་ཕྱིར་ཁྱོད་ཀྱིས་ཐེག་
ཆེན་ལས། ། དེ་ནི་ཚང་བར་བསྟན་པ་ལགས། ། ཞེས་གསུངས་སོ། ། ཞེས་
བཤད་དེ། འདིར་ཆོས་ཀྱི་བདག་མེད་གསལ་བ་དང་། རྒྱས་པ་དང་། ཚང་
བའི་ཁྱད་ པར་ གསུམ་ གསུངས་ པའི་ དང་ པོ་ནི། ཉན་ ཐོས་ ཀྱི་ ཐེག་ པར།
གཟུགས་ནི་དབུ་བ་རྡོས་པ་འདྲ། ། ཞེས་སོགས་དཔེའི་སྒོ་ནས་དོན་གྱིས་གོ་བ་
ཙམ་ལས་གསལ་བར་མ་གསུངས་ལ། ཐེག་པ་ཆེན་པོར་ནི། གཟུགས་ནི་
གཟུགས་ཀྱིས་སྟོང་ངོ༌། ཞེས་སོགས་གསལ་བར་གསུངས་པའོ། ། གཉིས་པ་ནི།
ཉན་ཐོས་ཀྱི་ཐེག་པར་གང་ཟག་ཏུ་གདགས་པའི་རྒྱུ་ཉེར་ལེན་གྱི་ཕུང་པོ་བདེན་
པས་སྟོང་པ་ཙམ་ལས་མ་གསུངས་ལ། ཐེག་པ་ཆེན་པོར་ནི་དེ་ཉིད་ནང་སྟོང་པ་
ཉིད་དུ་བསྡུས་ནས་སྟོང་གཞིའི་ཆོས་ཅན་ཉི་ཤུ་སྟོང་ཉིད་དུ་གསུངས་པའོ། །
གསུམ་པ་ནི། ཉན་ཐོས་ཀྱི་ཐེག་པར་ནི་ཉེར་ལེན་གྱི་ཕུང་པོ་ཉིད་ལ་ཡང་མཐའ་
བཞིའི་ནང་ནས་དང་པོ་བདེན་པ་བཀག་པའི་མཚན་མེད་ཙམ་ལས་མ་བསྟན་ལ་
ཐེག་པ་ཆེན་པོར་ནི་མཐའ་བཞི་ཆར་གྱི་སྤྲོས་པ་བཀག་པའི་མཚན་མེད་ཚང་བར་
བསྟན་པའོ། ། འདི་དག་ནི་སྒྲོས་ངན་གྱིས་མ་བསླད་པར་ཟླ་བའི་དགོངས་པ་
ཚུལ་བཞིན་དུ་བཤད་པ་ཡིན་པས་རྣམ་དཔྱོད་དང་ལྡན་པ་དག་ཡིད་ཆེས་པར་
གྱིས་ཤིག །
བཞི་པ་རྟོག་པས་བཏགས་པའི་འཆད་ཚུལ་དགག་པ་ནི། བོད་ཀྱི་དབུ་



332 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མའི་དགོངས་པར་འགྲེལ་པར་རློམ་པ་ཁ་ཅིག སྔར་གྱི་ས་བཅུ་པའི་ལུང་དོན་
འཆད་པ་ན་རང་གི་ཡུལ་ཤེས་པའི་ཆེ་བ་ལ་གནས་པས་ཞེས་པ་ནི་བྱང་སེམས་
རང་གི་ཡུལ་འགོག་པ་ཡང་དག་པའི་མཐའ་ཤེས་པའི་ཆེ་བའོ་ཞེས་དང་། འདི་
ལདེ་ཁོ་ན་ཉིད་ཀྱི་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་ངོ་
ཞེས་འཆད་པ་ནི་ཁྱེད་ཀྱི་ལུགས་ལ་འགལ་ཏེ། ཆོས་ཐམས་ཅད་རང་བཞིན་
མེད་པར་རྟོགས་པ་ལས་གཞན་པའི་དེ་ཁོ་ན་ཉིད་ཀྱི་རྟོགས་པ་མེད་ལ། དེ་ལ་ནི་
ཐེག་པ་ཆེ་ཆུང་ཁྱད་པར་མེད་པར་ཁས་བླངས་པའི་ཕྱིར་རོ། ། ཡང་དེས་ན་
ལུགས་འདི་ལ་བདེན་འཛིན་ཤེས་སྒྲིབ་ཏུ་འཇོག་པའི་ལུགས་ཀྱིས། དེ་ལ་ཤེས་
སྒྲིབ་ཆུང་འབྲིང་ཆེན་པོ་དགུར་བྱས་ནས་ས་གཉིས་པ་སོགས་སྒོམ་ལམ་དགུས་
སྤོང་བའི་རྣམ་བཞག་ཁས་མི་ལེན་ཏེ། ད་དུང་འཆད་པར་འགྱུར་རོ་ཞེས་བྲིས་
པ་ནི་མངོན་རྟོགས་རྒྱན་ལ་ཟུར་ཟ་བར་སྣང་ཡང་བདེན་འཛིན་ལ་དགུར་ཕྱེ་ནས་
སྒོམ་ལམ་དགུས་སྤོང་བ་ནི་རྒྱན་གྱི་ལུགས་ཀྱང་མ་ཡིན་པས་དགོངས་པ་མ་ལོན་
ཅིང་། ཤེས་སྒྲིབ་དགུར་ཕྱེ་ནས་སྒོམ་ལམ་དགུས་སྤོང་བ་ཁས་མི་ལེན་པ་ནི་རང་
གི་གྲུབ་མཐའ་ངན་པ་མི་འདོར་བར་རྒྱལ་ཚབ་བྱམས་པས་ཤེར་ཕྱིན་གྱི་སྦས་དོན་
ཟབ་མོར་འགྲེལ་བའི་ལུགས་འདོར་བར་སྣང་བས་སེམས་ཡོད་རྣམས་ཀྱིས་འདི་
ལ་དཔྱོད་ཅིག ཀྱེ་མ་ལྟ་བའི་སྙིགས་མ་འདི་ལྟར་གྱུར་སྣང་ངོ་། ། ཡང་ས་
བདུན་པའི་སྐབས་སུ་འཆད་པ་ལྟར་སེམས་ཀྱི་སྐད་ཅིག་རེ་རེ་ལ་འགོག་པ་ཡང་
དག་མཐའ་ལ་འཇུག་ལྡང་བྱེད་པ་ས་འདི་ནས་ནུས་ལ་ས་འོག་མར་མི་ནུས་པར་
གསུངས་པ་ཡིན་ནོ། ། ཞེས་བདག་གི་བླ་མ་དམ་པས་གསུངས་པ་ལྟར་ལེགས་ཏེ།
མོས་སྤྱོད་དུ་སེམས་དང་དེ་ཁོ་ན་ཉིད་གཉིས་རོ་གཅིག་ཏུ་མ་སོང་བའི་སྟོང་ཉིད་
ཀྱི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་པ་མི་དཀའ་ཡང་སེམས་དང་
དེ་ཁོ་ན་ཉིད་གཉིས་རོ་ཅིག་ཏུ་མ་སོང་བའི་སྐབས་ལས་སོང་བའི་སྐབས་དེ་ཁོ་ན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 333
ཉིད་ལ་འཇུག་ལྡང་ཤིན་ཏུ་དཀའ་བའི་ཕྱིར་རོ། ། ཞེས་བྲིས་པ་ནི་ཕྱིན་ཅི་ལོག་
སྟེ་འོ་ན་སངས་རྒྱས་ཀྱི་སར་དེ་ཁོ་ན་ཉིད་ལ་འཇུག་ལྡང་གཏན་མི་ནུས་པར་
འགྱུར་ཏེ་སེམས་དང་དེ་ཁོ་ན་ཉིད་གཉིས་རོ་ཅིག་ཏུ་མ་སོང་བའི་སྐབས་ལས་
སོང་བའི་སྐབས་དེ་ཁོ་ན་ཉིད་ལ་འཇུག་ལྡང་ཤིན་ཏུ་དཀའ་བའི་ཕྱིར་རོ། །
ཉན་རང་དགྲ་བཅོམ་མོས་སྤྱོད་ཀྱི་སྐབས་སུ་བློའི་སྟོབས་ཀྱིས་ཟིལ་གྱིས་གནོན།
ས་དང་པོ་ནས་ས་དྲུག་པའི་བར་དུ་ཟིལ་གྱིས་མི་གནོན་ཡང་ས་བདུན་པ་ཐོབ་
ནས་ཟིལ་གྱིས་གནོན་ནུས་པའི་ཁྱད་པར་ཁས་ལེན་དགོས་པར་འགྱུར་ཏེ། རྒྱུ་
མཚན་ཁས་བླངས་པའི་ཕྱིར་རོ། ། དེས་ན་འདི་དག་ནི་སེམས་དང་དེ་ཁོ་ན་
ཉིད་དོན་ལ་ཐ་དད་དུ་ཡོད་པས་དེ་གཉིས་རོ་ཅིག་ཏུ་འདྲེས་པའི་བློ་དེ་གནས་
ཚུལ་ལ་མ་ཞུགས་ཐ་དད་དུ་ཤེས་པའི་བློ་དེ་གནས་ཚུལ་ལ་ཞུགས་པར་དོན་གྱིས་
ཁས་བླངས་འདུག་གོ། ། གྲུབ་ དོན་འཆད་པའི་སྐབས་སུ་དེ་ཁོ་ན་ཉིད་རྟོགས་
པ་དང་བྲལ་ན་གཟུགས་ལ་སོགས་པའི་ཕུང་པོ་ལ་བདེན་པར་དམིགས་པས་བློ་
ཕྱིན་ཅི་ལོག་ཏུ་གྱུར་པའི་ཕྱིར། གང་ཟག་གི་བདག་མེད་མཚན་ཉིད་རྫོགས་པ་
རྟོགས་པ་མེད་པར་འགྱུར་ཏེ། བདག་དང་གང་ཟག་ཏུ་འདོགས་པའི་གཞི་ཕུང་
པོ་ལ་བདེན་པར་དམིགས་པའི་ཡུལ་སུན་ཕྱུང་བ་མེད་པའི་ཕྱིར་རོ། ། འདིས་ནི་
གདགས་གཞི་ཕུང་པོ་ལ་བདེན་པར་ཞེན་པའི་ཞེན་ཡུལ་སུན་མ་ཕྱིན་ན་བཏགས་
ཆོས་གང་ཟག་ལ་བདེན་པར་འཛིན་པའི་ཞེན་ཡུལ་ཀྱང་སུན་མ་ཕྱིན་པས་གང་
ཟག་བདེན་མེད་དུ་མ་རྟོགས་པའི་ཕྱིར་གང་ཟག་གི་བདག་མེད་མཚན་ཉིད་
རྫོགས་པ་མ་རྟོགས་པར་བསྟན་ནོ། ། ཞེས་བྲིས་པ་ནི་གང་ཟག་གི་བདག་མེད་
མཚན་ཉིད་རྫོགས་མ་རྫོགས་ཀྱི་ཐ་སྙད་དང་དེ་འཇུག་པའི་གཞི་ནི་འོག་ནས་
འགོག་པར་འགྱུར་ལ། ཕུང་པོ་གདགས་གཞི་དང་། གང་ཟག་བཏགས་ཆོས་
སུ་བྱེད་པ་ནི་རང་རྒྱུད་པ་མན་ཆད་ཀྱི་ལུགས་ཡིན་ཀྱང་ཐལ་འགྱུར་བའི་ལུགས་



334
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མ་ཡིན་ཏེ། ལུགས་འདི་ལ་ཕུང་པོ་གང་ཟག་ཏུ་གདགས་པའི་རྒྱུ་དང་། ཕུང་པོ་
ལ་བརྟེན་ནས་གང་ཟག་ཏུ་བཏགས་པ་དང་། ཕུང་པོ་ཉེ་བར་བླང་བྱ་དང་།
གང་ཟག་ཉེ་བར་ལེན་པ་པོ་ཡིན་པ་སོགས་ཤིང་རྟའི་ཡན་ལག་དང་། ཤིང་རྟ་
གཉིས་ཀྱི་དཔེའི་སྒོ་ནས་རྒྱས་པར་གསུངས་པའི་ཕྱིར། འགྲེལ་པར། གང་ཟག་
གི་བདག་མེད་པ་རྟོགས་པར་མི་འགྱུར་ཏེ། བདག་ཏུ་གདགས་པའི་རྒྱུ་ཕུང་པོ་
ལ་དམིགས་ པའི་ ཕྱིར་ ཞེས་ དང་། དེ་ ཚེ་ དེ་ ཡི་ ཡན་ ལག་ ཚོགས་ གནས་
རྣམས། ། ཤིང་རྟ་ཉིད་འགྱུར་ཤིང་རྟ་དང་བདག་མཚུངས། ། ཞེས་པའི་
འགྲེལ་པར། ཅི་ལྟར་ཡན་ལག་ཚོགས་རྣམས་ལ། ། བརྟེན་ནས་ཤིང་རྟ་བརྗོད་
པ་ལྟར། ། དེ་བཞིན་ཕུང་པོ་རྣམས་བརྟེན་ནས། ། ཀུན་རྫོབ་སེམས་ཅན་ཞེས་
བྱའོ། ། ཞེས་པའི་མདོ་ཁུངས་སུ་མཛད་ནས། དེ་བཞིན་དུ་བདག་ཕུང་པོ་
རྒྱུརབྱས་ནས་བཏགས་པའི་རང་བཞིན་ཅན་ཡང་ཕུང་པོ་ཚོགས་པ་ཙམ་ཡིན་
པར་མི་རུང་ངོ༌། ། ཞེས་དང་། དེ་ཉིད་ཡན་ལག་ཅན་ཏེ་ཆ་ཤས་ཅན་ཞེས་
པའི་འགྲེལ་པར། དེ་ལ་ཤིང་རྟ་ནི་འཕང་ལོ་ལ་སོགས་པ་རང་གི་ཡན་ལག་ལ་
ལྟོས་ནས་ཡན་ལག་ཅན་ཉིད་དུ་འགྱུར་རོ། ། འཕང་ལོ་ལ་སོགས་པ་ཆ་ཤས་ལ་
ལྟོས་ནས་ནི་ཆ་ཤས་ཅན་ཉིད་དོ། ། འཕང་ལོ་ལ་སོགས་པ་ཉེ་བར་བླངས་པ་ཉེ་
བར་ལེན་པའི་བྱ་བ་ལ་ལྟོས་ནས་ནི་བྱེད་པ་པོ་ཉིད་དོ། ། རང་གི་ཉེ་བར་ལེན་པ་
ལ་ལྟོས་ནས་ནི་ཉེ་བར་ལེན་པ་པོ་ཉིད་དོ། ། ཞེས་གསུངས་པ་དེ་ཉིད་བདག་
ཕུང་ལ་སྦྱར་བ་མཛད་ཀྱི། བདག་ཕུང་གཉིས་གདགས་གཞི་དང་བཏགས་ཆོས་
སུ་ གསུངས་པ་གཏན་མི་སྣང་བའི་ ཕྱིར་རོ། ། རིགས་པས་ཀྱང་གནོད་དེ།
ཕུང་པོ་གང་ཟག་གི་གདགས་གཞི་ཡིན་ན། ཕུང་པོ་གང་ཟག་གི་བདག་འཛིན་
གྱི་དམིགས་པར་ཁས་ལེན་དགོས་ཤིང་། དེ་ཉིད་གཞུང་འདིར་ཡང་ཡང་བཀག་
པའི་ཕྱིར་རོ། ། དེས་ན་རོང་སྟོན་སྨྲ་བའི་སེང་གེས་ལུགས་འདི་ལ་ཐོག་མར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 335
ཕུང་པོ་དམིགས་ཡུལ་དུ་བྱས་ནས་གཞི་མེད་ལ་ངའོ་སྙམ་དུ་བཟུང་བ་ནི་ངར་
འཛིན་ལྷན་སྐྱེས་ཡིན་པས་དེའི་དམིགས་ཡུལ་གྱི་ང་ཙམ་དེ་ཉིད་གང་ཟག་གི་
གདགས་གཞི་དང་འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་པར་བཞེད་པ་ཉིད་
གཞུང་གི་དགོངས་པར་སྣང་ངོ་། ། གནད་ཀྱི་དོན་ནི་འདི་ཡིན་ཏེ། དངོས་སྨྲ་
བས་ཆོས་གང་ཟག་ཐམས་ཅད་ལ་གདགས་གཞི་དང་བཏགས་ཆོས་སོ་སོར་ཕྱེ་བ་
ནི་གདགས་གཞི་རྫས་ཡོད་དང་། བཏགས་ཆོས་བཏགས་ཡོད་དུ་འཇོག་པའི་
ལུགས་ཡིན་ཏེ། རྡུལ་རྫས་བརྒྱད་རྫས་ཡོད་ལ་བུམ་པ་བཏགས་ཡོད་བཏགས་པ་
བཞིན་ནོ། ། རང་རྒྱུད་པ་རྣམས་ལ་ནི་འདིའི་འགྲེས་ཤོར་བ་ཡིན་ལ་ཐལ་འགྱུར་
བརྣམས་ནི་གདགས་གཞི་དང་བཏགས་ཆོས་ཀྱི་ཐ་སྙད་དགོས་ན་དེ་ཉིད་དེའི་
གདགས་གཞིར་ཁས་ལེན་ཏེ། གང་ ཟག་ གང་ཟག་གི་གདགས་གཞི་དང༌།
བུམ་པ་བུམ་པའི་གདགས་གཞི་ཡིན་པ་བཞིན་ནོ། ། གཞན་དུ་དེ་གཉིས་སོ་སོར་
དགོས་ན་མཐར་བཏགས་ཆོས་མ་ཡིན་པའི་གདགས་གཞི་ཅིག་ཁས་བླང་དགོས་
པས་གྲུབ་པའི་མཐའ་ལས་ཉམས་པར་འགྱུར་རོ། ། ཤིང་རྟ་དང་ཤིང་རྟའི་ཡན་
ལག་དང་། བུམ་པ་དང་བུམ་པའི་རྡུལ་རྫས་དང་། གང་ཟག་དང་གང་ཟག་གི་
ཕུང་པོ་སོགས་ཐམས་ཅད་ཀྱི་འཇོག་ཚུལ་ཐ་སྙད་དུ་བརྟེན་ནས་བཏགས་པ་ཙམ་
དུ་འཇོག་པ་དང་། དོན་དམ་པར་འཇོག་ཚུལ་མི་རྙེད་པའི་ལུགས་མཆོག་འདི་
མ་བཤིག་པར་ཚུལ་བཞིན་དུ་སྨྲ་བ་ལ་གནས་པར་གྱིས་ཤིག དེ་དག་ལ་དོགས་
པ་གཅོད་པའི་སྐབས་སུ་དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་མི་རྟག་སོགས་བཅུ་
དྲུག་ཚད་མས་གཏན་ལ་ཕེབས་པ་དང་། དེའི་གདུལ་བྱ་རྣམས་ཀྱིས་དོན་དེ་
བརྩོན་པ་ཆེན་པོས་བསྒོམ་པ་དང༌། བསྒོམས་པ་ལས་གང་ཟག་གི་བདག་མེད་
རགས་པ་མངོན་སུམ་དུ་མཐོང་བ་དང་། མཐོང་ཟིན་གོམས་པར་བྱེད་པ་ནི་མི་
འོང་ཞེས་ཁོ་བོ་ཅག་མི་སྨྲའོ། ། འོ་ན་ཅི་ཞེ་ན་དེ་འདྲ་བའི་ལམ་དེས་གང་ཟག་གི་



336
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བདག་མེད་མཚན་ཉིད་རྫོགས་པར་རྟོགས་པ་མ་ཡིན་པས་ལམ་དེ་མཐོང་ལམ་
དང་། འཇིག་རྟེན་ལས་འདས་པའི་སྒོམ་ལམ་དུ་མི་འདོད་དོ། ། དེའི་ཕྱིར་
མཐོང་སྤང་དང་སྒོམ་སྤང་གང་གི་ཡང་ས་བོན་སྤོང་མི་ནུས་ཞེས་དང་། ལམ་
དེས་ཉོན་མོངས་ཀྱི་ས་བོན་སྤོང་མི་ནུས་ཀྱང་ཉོན་མོངས་མངོན་གྱུར་པ་ནི་རེ་
ཞིག་འགོག་ནུས་ཏེ། ཕྱི་རོལ་པ་དང་ཐུན་མོང་པའི་ཞི་རགས་ཀྱི་རྣམ་པ་ཅན་གྱི་
ཅི་ཡང་མེད་པ་མན་ཆད་ཀྱི་ཉོན་མོངས་མངོན་གྱུར་པ་སྤོང་བར་མངོན་པ་ལས་
གསུངས་པ་ལྟར་འདོད་དགོས་ན་སྔར་གྱི་ལམ་གྱིས་མངོན་གྱུར་རེ་ཞིག་སྤོང་ནུས་
པ་ལྟ་ཅི་སྨོས་པའི་ཕྱིར་རོ། ། ཉོན་མོངས་མངོན་གྱུར་སྤོང་ཞེས་པའི་ཉོན་མོངས་
ཀྱང་མངོན་པ་གཉིས་ནས་གསུངས་པ་ལྟར་གྱི་དམིགས་རྣམ་ཅན་གྱི་ཉོན་མོངས་
ཡིནགྱི་ལུགས་འདིའི་བདེན་འཛིན་ཉོན་མོངས་ཅན་གྱི་མ་རིག་པར་བཤད་པ་
དང་། དེའི་དབང་དུ་བྱས་པའི་ལྟ་བ་དང་ལྟ་མིན་གྱི་ཉོན་མོངས་མངོན་པ་ལས་
བཤད་ཚུལ་གཞན་རྣམས་ནི་མངོན་གྱུར་ཡང་སྤོང་མི་ནུས་སོ། ། མངོན་པ་ནས་
བཤད་པའི་སྲིད་རྩེའི་སས་བསྡུས་པའི་ཉོན་མོངས་མངོན་གྱུར་ཞི་རགས་ཀྱི་རྣམ་
པ་ཅན་གྱིས་སྤོང་མི་ནུས་ཀྱང་། སྔར་བཤད་པའི་གང་ཟག་གི་བདག་མེད་
རགས་པ་རྟོགས་པའི་ལམ་ལ་གོམས་པར་བྱས་པས་སྤོང་ནུས་སོ་ཞེས་དང་། དེ་
ལྟར་སྤངས་པའི་གང་ཟག་དེ་སྤྱོད་འཇུག་ལས། སེམས་ནི་དམིགས་དང་བཅས་
རྣམས་ཀྱིས། ། མྱ་ངན་འདས་པའང་དཀའ་བར་གནས། ། ཉོན་མོངས་
སྤངས་པས་གྲོལ་ན་དེ། ། དེ་མ་ཐག་ཏུ་དེར་འགྱུར་རོ། ། ཞེས་སོགས་ཀྱི་
གཞུང་དང་སྦྱར་ཏེ་འཆད་པར་བྱེད་དོ། ། དེ་ལ་དེ་ཁོ་ན་ཉིད་མ་རྟོགས་ཀྱང་མི་
རྟག་ལ་སོགས་བཅུ་དྲུག་རྟོགས་པའི་བློ་དེ་གང་ཟག་གི་བདག་མེད་རྟོགས་ཀྱང་
གང་ཟག་གི་བདག་མེད་མཚན་ཉིད་ཡོངས་སུ་རྫོགས་པར་མ་རྟོགས་པའི་ཁྱད་
པར་དེ་མངོན་པའི་ལུགས་ཡིན་ནམ། དབུ་མ་ཐལ་འགྱུར་བའི་ལུགས་ཡིན།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 337
དང་པོ་ལྟར་ན་མི་འཐད་དེ། ལུགས་དེ་ལ་དེ་ལས་གཞན་པའི་གང་ཟག་གི་
བདག་མེད་རྟོགས་པར་བྱར་མེད་པའི་ཕྱིར་རོ། ། ཕྱི་མ་ཁས་ལེན་པར་སྣང་ཡང་
དེ་ནི་གནད་གཏན་མ་ཟིན་པ་སྟེ། ལུགས་དེ་ལ་གང་ཟག་བདེན་མེད་དུ་མ་
རྟོགས་པར་གང་ཟག་གི་བདག་མེད་རྟོགས་པ་ཙམ་ཡང་བཞག་དུ་མི་རུང་བའི་
ཕྱིར་ཏེ། གང་ཟག་བདེན་མེད་དུ་མ་རྟོགས་པར་ཕྱི་རོལ་པས་བརྟགས་པའི་
རྟག་གཅིག་རང་དབང་ཅན་གྱི་བདག་མེད་པར་མཐོང་བ་ཙམ་གྱིས་གང་ཟག་གི་
བདག་མེད་རྟོགས་པར་འཇོག་པ་ལ་གཞུང་འདིར་དགག་པ་ཡང་ཡང་མཛད་
འདུག་པའི་ཕྱིར་རོ། ། ལུགས་འདི་ལ་དེ་ཁོ་ན་ཉིད་མ་མཐོང་བར་མི་རྟག་ལ་
སོགས་བཅུ་དྲུག་མངོན་སུམ་དུ་རྟོགས་པ་ཡང་མི་སྲིད་དེ། དེ་མངོན་སུམ་དུ་
རྟོགས་པ་ལ་འགོག་བདེན་དང་། ལམ་བདེན་གྱི་མཚན་ཉིད་བརྒྱད་པོ་མངོན་
སུམ་དུ་རྟོགས་དགོས། དེ་མངོན་དུ་རྟོགས་པ་ལ་འགོག་བདེན་དང་ལམ་བདེན་
མངོན་སུམ་དུ་རྟོགས་དགོས། འགོག་བདེན་མངོན་སུམ་དུ་རྟོགས་ན་དོན་དམ་
བདེན་པ་མངོན་སུམ་དུ་རྟོགས་དགོས་པའི་ཕྱིར་ཏེ། འགྲེལ་པར་དེ་ལ་སྡུག་
བསྔལ་དང་། ཀུན་འབྱུང་དང་། ལམ་གྱི་བདེན་པ་ནི་ཀུན་རྫོབ་ཀྱི་བདེན་པའི་
ཁོངས་སུ་གཏོགས་སོ། འགོག་པའི་བདེན་པ་ནི་དོན་དམ་པའི་བདེན་པའི་རང་
གི་ངོ་བོའོ་ཞེས་གསུངས་པས་སོ། ། དེས་ན་མི་རྟག་ལ་སོགས་བཅུ་དྲུག་མངོན་
སུམ་དུ་རྟོགས་པ་ལ་མཐོང་ལམ་ཐོབ་དགོས་པར་བཞེད་པ་ནི་གྲུབ་མཐའ་སྨྲ་བ་
བཞིཆར་མཐུན་ལ་འཕགས་པའི་མཉམ་གཞག་གི་འཛིན་སྟངས་ལ་མི་རྟག་ལ་
སོགས་བཅུ་དྲུག་གི་འཛིན་སྟངས་ཡོད་མེད་ཀྱི་ཁྱད་པར་དངོས་སྨྲ་བ་དང་དབུ་མ་
པ་གཉིས་མི་མཐུན་པའི་ཚུལ་མ་རྟོགས་པར་མཐོང་ལམ་མ་ཐོབ་ཀྱང་མི་རྟག་ལ་
སོགས་བཅུ་དྲུག་མངོན་སུམ་དུ་རྟོགས་པ་ཡོད་པར་འདོད་པ་ཁྱོད་ནི་གྲུབ་མཐའི་
འདོད་ཚུལ་དང་། གང་ཟག་གི་རྒྱུད་ལ་ཡོད་ཚུལ་གྱི་ཁྱད་པར་མ་ཕྱེད་པར་སྣང་



338
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྟེ། དངོས་སྨྲ་བས་འདོད་པའི་བདག་མེད་རྟོགས་པའི་ལྟ་བ་དེ་དབུ་མ་པ་རང་
ལུགས་ལ་ཡང་ཡོད་པར་བྱས་ནས་དེ་ཉིད་གང་ཟག་གི་རྒྱུད་ལ་བཞག་འདུག་པའི་
ཕྱིར་རོ། ། གཞན་ཡང་མཐོང་ལམ་མ་ཐོབ་ཀྱང་འགོག་བདེན་མངོན་སུམ་དུ་
རྟོགས་པ་དེ་རང་རྒྱུད་ལ་ཉམས་སུ་མྱོང་བའི་ཚུལ་གྱིས་རྟོགས་པ་ཡིན་ནམ།
གཞན་རྒྱུད་ལ་གཞན་རིག་གི་ཚུལ་གྱིས་རྟོགས་པ་ཡིན། དང་པོ་ལྟར་ན་མཐོང་
ལམམ་ཐོབ་པར་འགལ་ཞིང་། ཕྱི་མ་ལྟར་ན་སོ་སྐྱེའི་གཞན་སེམས་ཤེས་པའི་
མངོན་ཤེས་ཀྱིས་འཕགས་རྒྱུད་ཀྱི་སེམས་ཤེས་པར་ཐལ་བ་སོགས་གསུང་རབ་
སྤྱིའི་ལུགས་ལས་འདས་སོ། ། དེས་ན་གང་ཟག་གི་བདག་མེད་ལ་ཕྲ་རགས་
གཉིས་སུ་ཕྱེ་བ་དང་། མཚན་ཉིད་རྫོགས་མ་རྫོགས་གཉིས་སུ་ཕྱེ་བ་ནི་རང་
དགར་རྟོག་པས་བཏགས་པ་ཁོ་ན་སྟེ། དངོས་སྨྲ་བས། ཕུང་པོ་བདེན་མེད་དུ་
མ་རྟོགས་ཀྱང་ཕུང་པོའི་ངོ་བོར་གྱུར་པའི་བདག་དང་། དེ་ལས་དོན་གཞན་
པའི་བདག་མེད་པར་རྟོགས་པས་གང་ཟག་གི་བདག་མེད་རྟོགས་པར་འདོད་པ་
དེ་དབུ་མ་ཐལ་འགྱུར་བས་ཁས་མི་ལེན་པའི་ཚུལ་མ་ཤེས་པར་དེ་རང་ལུགས་ཀྱི་
གང་ཟག་གི་བདག་མེད་རགས་པ་རྟོགས་ཚུལ་དུ་བྱས་འདུག་པའི་ཕྱིར་རོ། །
ལམ་དེས་མངོན་པ་ནས་བཤད་པའི་དམིགས་རྣམ་ཅན་གྱི་ཉོན་མོངས་མངོན་
གྱུར་སྤོང་། ལུགས་འདིས་བདེན་འཛིན་ཉོན་མོངས་ཅན་གྱི་མ་རིག་པར་བཤད་
པ་དང་། དེའི་དབང་དུ་བྱས་པའི་ལྟ་བ་དང་ལྟ་མིན་གྱི་ཉོན་མོངས་རྣམས་ནི་
མངོན་གྱུར་ཡང་སྤོང་མི་ནུས་ཞེས་པ་ཡང་གྲུབ་མཐའི་འདོད་ཚུལ་དང་། དོན་
གྱི་གནས་ཚུལ་མ་ཕྱེད་པའི་གཏམ་དུ་སྣང་སྟེ། མངོན་པ་བའི་ལུགས་ལ་དེ་ནས་
བཤད་པའི་དམིགས་རྣམ་ཅན་གྱི་ཉོན་མོངས་ལས་གཞན་པའི་ཉོན་མོངས་མི་
འདོད། ལུགས་འདི་ལ་ཉོན་མོངས་ཅན་གྱི་མ་རིག་པ་དང་། དེའི་དབང་དུ་
བྱས་པའི་ལྟ་བ་དང་ལྟ་མིན་གྱི་ཉོན་མོངས་ལས་གཞན་པའི་ཉོན་མོངས་མི་བཞེད་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 339
པའི་ཕྱིར་ཏེ། བཞི་བརྒྱ་པ་ལས། ལུས་ལ་ལུས་དབང་ཇི་བཞིན་དུ། ། གཏི་
མུག་ཀུན་ལ་གནས་འགྱུར་ཏེ། ། དེ་ཕྱིར་ཉོན་མོངས་ཐམས་ཅད་ནི། ། གཏི་
མུག་བཅོམ་པས་བཅོམ་པར་འགྱུར། ། ཞེས་གསུངས་པས་སོ། ། མངོན་པ་
ནས་བཤད་པའི་ཉོན་མོངས་དང་། འདི་ནས་བཤད་པའི་ཉོན་མོངས་གཉིས་ཐ་
དད་དུ་ཡོད་ན། གང་ཟག་གཅིག་གི་རྒྱུད་ལ་ཐ་དད་དུ་ཡོད་པ་ཡིན་ནམ། གང་
ཟག་སོ་སོ་ལ་སོ་སོར་ཡོད་པ་ཡིན་ཞེས་དྲིས་ན་བློ་གཟུ་བོས་ཅི་སྨྲ། འཇོག་ཚུལ་
འདི་ལ་བལྟས་ན་དེང་སང་གི་དགེ་བཤེས་རྟོག་དཔྱོད་ཆུག་པ་ཤར་རེ་བ་ཅིག་གི་
ཐུགས་རབ་ཀྱང་མེད་པ་འདྲའོ། ། དེས་ན་དེ་ཁོ་ན་ཉིད་མ་རྟོགས་ཀྱང་མི་རྟག་
ལ་སོགས་བཅུ་དྲུག་མངོན་སུམ་དུ་རྟོགས་པ་ལུགས་འདི་ལ་མི་སྲིད་པས་གང་ཟག་
དེ་སྤྱོད་འཇུག་གི་གཞུང་དང་སྦྱར་ཏེ་འཆད་པ་ནི་གཞུང་ལུགས་ཚད་ལྡན་གྱི་
ཞབས་འདྲེན་པའོ། ། གཞུང་དེའི། སྲེད་འདི་ཉོན་མོངས་ཅན་ཡིན་ཡང་། །
ཀུན་རྨོངས་བཞིན་དུ་ཅི་སྟེ་མེད། ། ཅེས་པ་དང་ཡང་འགལ་སྟེ། དེའི་རྒྱུད་ཀྱི་
སྲེད་པ་དེ་ཉོན་མོངས་ཅན་གྱི་སྲེད་པར་ཁས་བླངས་པའི་ཕྱིར་རོ། ། གལ་ཏེ་
མངོན་པ་ནས་བཤད་པའི་ཉོན་མོངས་ཅན་གྱི་སྲེད་པ་མིན་ཅེས་པའི་དོན་དུ་
འཆད་ན་ཡང་དེའི་ཁྱད་པར་བཀག་ཟིན་ཏོ། ། ཡང་ངེས་ན་གང་ཟག་རང་རྐྱ་
ཐུབ་པའི་རྫས་ཡོད་དུ་འཛིན་པའི་བདག་འཛིན་གྱིས་དྲངས་པའི་སྲེད་པ་མངོན་
གྱུར་བ་རེ་ཞིག་སྤངས་ཀྱང་གང་ཟག་ངོ་བོ་ཉིད་ཀྱིས་གྲུབ་པའི་འཇིག་ལྟས་དྲངས་
པའི་སྲེད་པ་ཅི་སྟེ་མེད། ཅེས་པ་ལ་འཆད་པ་ཡང་མི་འཐད་དེ་བདག་འཛིན་སྔ་
ཕྱི་གཉིས་ལ་ཁྱད་པར་མི་སྣང་བའི་ཕྱིར་དང་། སྲེད་པ་ཕྱི་མ་ཉོན་མོངས་ཅན་མ་
ཡིན་པར་འདོད་པའི་ཕྱིར་རོ། ། དེས་ན་སྤྱོད་འཇུག་གི་གཞུང་གི་དགོངས་པ་ནི་
རྒྱུད་བླ་ལས་གསུངས་པ་ལྟར་ཉན་རང་དགྲ་བཅོམ་གྱིས་ལས་དང་ཉོན་མོངས་
པའི་དབང་གིས་བྱུང་བའི་སྐྱེ་རྒ་ན་འཆི་སྤངས་ཀྱང་ཐེག་ཆེན་གྱི་མདོ་ལས་བཤད་



340 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པའི་མཚན་མེད་མཐའ་དག་མ་རྟོགས་པས་མ་རིག་བག་ཆགས་ཀྱི་ས་དང་།
ཟག་མེད་ཀྱི་ལས་ལས་བྱུང་བའི་སྐྱེ་རྒ་ན་འཆི་མ་སྤངས་ཤིང་། མཐར་ཐུག་གི་
མྱང་འདས་ཀྱང་མ་ཐོབ་ཅེས་པའི་དོན་ཡིན་ཏེ། ཉན་ཐོས་ཀྱི་སྡེ་སྣོད་ཉིད་ལས།
མཐར་ཐུག་གི་ཐེག་པ་གསུམ་ཀ་ཐོབ་པ་ཡིན་གྱི། ཐེག་པ་ཆེན་པོ་ནི་བཀའ་མ་
ཡིན་པར་འདོད་པ་བཀག་ནས་ཐེག་ཆེན་བཀར་བསྒྲུབ་པའི་སྐབས་ཡིན་པའི་
ཕྱིར་རོ། ། ཀྱི་སྐལ་ལྡན་དག་ལེགས་བཤད་དང་ཉེས་བཤད་ཀྱི་བླང་དོར་ཤེས་
པར་གྱིས་ཤིག ། ཁོ་བོ་ལ་གང་ཟག་རིས་སུ་བཅད་པའི་ཕྱོགས་ལྷུང་ཡོད་པ་མ་
ཡིན་གྱི་ཐར་པ་འདོད་ཀྱང་སྐལ་བ་དམན་པ་དག་ལ་སྙིང་བརྩེ་བས་བཤད་པ་
ཡིན་ནོ། ། རྩོད་པ་སྤོང་བའི་སྐབས་སུ་དེས་ན་ཐེག་ཆེན་པས་ནི་རྩ་ཤེས་ལས་
གསུངས་པ་བཞིན་དུ་གཞི་གཅིག་བདེན་མེད་དུ་སྒྲུབ་པ་ལ་ཡང་སྒྲུབ་བྱེད་ཀྱི་
རིགས་པ་མི་འདྲ་བ་མཐའ་ཡས་པས་བསྒྲུབ་པས་དེ་ཁོ་ན་ཉིད་ལ་བློ་ཤིན་དུ་རྒྱས་
པར་འགྱུར་ལ། ཐེག་དམན་ལ་ནི་རིགས་པ་མདོར་བསྡུས་པ་གཅིག་གིས་དེ་ཁོ་
ན་ཉིད་ཚད་མས་གྲུབ་ན་སྔ་མ་ལྟར་མི་བྱེད་པས་དེ་ཁོ་ན་ཉིད་ལ་བློ་རྒྱས་པ་མེད་
པས་རྒྱས་བསྡུས་དང་། བདག་མེད་བསྒོམས་པ་རྫོགས་མ་རྫོགས་སུ་གསུངས་
སོ། ། ཞེས་བྲིས་པ་ནི་རང་ཉིད་ཐེག་པ་ཆེ་ཆུང་ལྟ་བ་ལ་ཁྱད་པར་མེད་པར་ཁས་
བླངས་པའི་གྲུབ་མཐའ་དང་ཐུག་ནས་མཁས་པའི་ གཞུང་རྣམ་པ་གཞན་དུ་
བཤད་པ་སྟེ། དེ་ལྟར་ན་ཐེག་པ་ཆེ་ཆུང་དབང་པོ་རྣོ་རྟུལ་གོ་ལོག་པར་འགྱུར་ཏེ་
བསྒྲུབ་བྱ་དེ་ཁོ་ན་ཉིད་གཅིག་ཉིད་ཐེག་པ་ཆེན་པོས་སྒྲུབ་བྱེད་ཀྱི་རིགས་པ་མི་
འདྲ་བ་དུ་མས་རྟོགས་དགོས། ཐེག་དམན་གྱིས་རིགས་པ་མདོར་བསྡུས་པ་
གཅིག་གིས་རྟོགས་ནུས་པའི་ཕྱིར། གལ་ཏེ་དེ་ཁོ་ན་ཉིད་ལ་བློ་རྒྱས་མ་རྒྱས་ཀྱི་
ཁྱད་པར་ཡོད་པར་སྨྲས་སོ་སྙམ་ན། དེ་ཡང་མ་བརྟགས་པ་སྟེ། རྟོགས་བྱའི་དེ་
ཁོ་ན་ཉིད་ལ་རྒྱ་ཆེ་ཆུང་དང་
། ཚང་མ་ཚང་དང་། རྒྱས་བསྡུས་ཀྱི་དབྱེ་བ་མེད་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 341
པར་ཁས་བླངས་པའི་ཕྱིར་རོ། ། གལ་ཏེ་སྒྲིབ་པ་སྤོང་བའི་ནུས་པ་ཆེ་ཆུང་གི་
ཁྱད་པར་ཡོད་པས་སྐྱོན་དེ་མེད་ཅེ་ན། དེ་ཡང་ཁྱོད་ཀྱི་ལུགས་ལ་འགལ་ཏེ།
སྤང་བྱ་བདེན་འཛིན་གཅིག་ཉིད་དེ་ཁོ་ན་ཉིད་ལ་བློ་རྒྱས་པས་བསྐལ་པ་གྲངས་
མེད་གཉིས་ཀྱི་བར་དུ་སྤོང་མི་ནུས་ཅིང་། ཅིག་ཤོས་ཀྱིས་ཚེ་གསུམ་ལ་སྤོང་ནུས་
པའི་ཕྱིར་རོ། ། བསྒྲུབ་བྱ་གཅིག་ཉིད་གང་ཟག་གཅིག་གིས་རིགས་པ་མི་འདྲ་བ་
དུ་མའི་སྒོ་ནས་རྟོགས་ཞེས་པ་ཡང་རིགས་ལམ་གྱི་རྣམ་གཞག་དང་འགལ་ཏེ།
བསྒྲུབ་བྱ་གཅིག་ཉིད་རིགས་པ་སྔ་མས་རྟོགས་ཟིན་ནས་གང་ཟག་དེའི་ངོར་
རིགས་པ་ཕྱི་མ་ཐམས་ཅད་གྲུབ་ཟིན་བསྒྲུབ་པའི་གཏན་ཚིགས་ཡིན་པའི་ཕྱིར་
རོ། ། འོ་ན་དབུ་ཚད་ཀྱི་གཞུང་རྣམས་ལས་བསྒྲུབ་བྱ་གཅིག་ལ་རིགས་པ་མི་
འདྲ་བ་དུ་མ་གསུངས་པ་ཅི་ལྟར་སྙམ་ན། དེ་ནི་རྒོལ་བ་སོ་སོའི་འདོད་དབང་དུ་
བྱས་པ་སྟེ་གཟུར་གནས་རྣམ་དཔྱོད་དང་ལྡན་པ་དག་ལེགས་པར་དཔྱོད་ཅིག
འགྲེལ་པར་མ་བཤད་པའི་རྩོད་པ་སྤོང་བའི་སྐབས་སུ། མངོན་རྟོགས་རྒྱན་ལས།
གཟུང་དོན་རྟོག་པ་སྤོང་ཕྱིར་དང་། ། ཅེས་སོགས་ཀྱི་དོན་འཆད་པ་ན་དེ་ལ་
གཟུང་བ་ཕྱི་རོལ་ལ་ཞེན་པ་སྤོང་བའི་དོན་ནི་ཕྱི་རོལ་གྱི་དོན་ཚད་མས་གྲུབ་ཀྱང་།
ཕྱི་རོལ་བདེན་གྲུབ་རིགས་པས་ཁེགས་པ་དབུ་མ་པ་ལྟར་གཏན་ལ་ཕབ་པའི་དོན་
བསྒོམསནས་བདེན་ཞེན་སྤོང་བ་དང་། ཡང་ན་སེམས་ཙམ་པ་ལྟར་ཕྱི་རོལ་གྱི་
དོན་རིགས་པས་བཀག་པའི་དོན་བསྒོམས་པ་ལ་བརྟེན་ནས་ཕྱི་རོལ་ཡོད་པར་
འཛིན་པ་སྤོང་བ་གང་རུང་ཅིག་ལས་མི་འདའོ། ། དེ་ལ་དང་པོ་ལྟར་ན་ནི་མི་
རིགས་ཏེ་ཞེས་བཀག་ནས་གཉིས་པ་ལྟར་འདོད་པ་ནི་སློབ་དཔོན་སེང་གེ་བཟང་
པོ་ལ་སོགས་པའི་འགྲེལ་པའི་ལུགས་ཡིན་པས་དེའི་ལྟར་ན་ཕྱི་རོལ་མེད་པར་ཚད་
མས་གྲུབ་པ་ཡིན་ནོ་ཞེས་དང་། མངོན་རྟོགས་རྒྱུན་ནས་བཤད་པའི་བདག་
མེད་ཀྱི་ལྟ་བ་ནི་མདོ་རྒྱན་དང་། འབྱེད་རྣམ་གཉིས་ལྟར་སེམས་ཙམ་ལ་བཤད་



342 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དུ་མི་རུང་ངོ་ཞེས་དང་། སེངྒེ་བཟང་པོ་ལ་སོགས་པའི་འགྲེལ་བྱེད་ཀྱི་ལུགས་དེ་
ནི་སེམས་ཙམ་པའི་ལུགས་སུ་སྨྲའོ། ། ཞེས་བྲིས་སོ། ། རྣ་བ་བླགས་ཏེ་ཉོན་ཅིག
། གཟུང་དོན་རྟོག་པ་སྤོང་ཕྱིར་དང་ཞེས་སོགས་ཀྱི་གཞུང་གི་དོན་ཁྱེད་རང་གིས་
བཤད་པ་ལྟར་གྱི་ཕྱི་མདེ་ཡིན་པར་ཐལ། སྔ་ཕྱི་གང་རུང་ཅིག་ལས་མི་འདའ་བ་
གང་ཞིག ། སྔ་མ་རིགས་པས་ཁེགས་པའི་ཕྱིར། རྟགས་གཉིས་ཀ་དངོས་
འགལ་འདོད་ན། དེའི་དོན་སེམས་ཙམ་པའི་ལུགས་སུ་ཡིན་པར་ཐལ། སེངྒེ་
བཟང་པོ་ལ་སོགས་པའི་འགྲེལ་པའི་ལུགས་ཡིན་པའི་ཕྱིར། གསུམ་ཆར་ཁས་
བླངས། གཞན་ཡང་སྐབས་དེར་དེ་ལྟར་བྱས་ན་རང་རྒྱལ་ལ་དེ་ཁོ་ན་ཉིད་ཀྱི་
དོན་རྟོགས་པ་ཅིག་ཀྱང་ཡོད་པས་རང་རྒྱལ་ལ་ཤེས་པ་བདེན་འཛིན་སྤོང་མི་ནུས་
པས་མ་ཁྱབ་བོ། ། ཉན་ཐོས་ལ་ཡང་དེ་ཁོ་ན་ཉིད་རྟོགས་པ་དང་། མ་རྟོགས་
པ་གཉིས་སུ་དབྱེ་དགོས་པའི་ཕྱིར། མངོན་རྟོགས་རྒྱན་དུ་ཡང་ཐེག་དམན་ལ་
ཚུལ་གཉིས་གསུངས་པས་ཞེས་སོགས་རང་གི་གྲུབ་མཐའ་མངོན་རྟོགས་རྒྱན་
དང་འགལ་བའི་ཚེ་འགལ་སྤོང་སྨྲ་བ་ལ་འོ་བརྒྱལ་པོ་རང་བྱུང་འདུག་གོ། །
སྤྲོས་པས་ཆོག་གོ། །
ད་ནི་གཉིས་པ་ཕར་ཕྱིན་ལྷག་པའི་ཡོན་ཏན་བརྗོད་པ་ལ་བཞི་སྟེ། སྦྱིན་
པའིཕར་ཕྱིན་གཙོ་བོར་བསྟན། ། སྦྱིན་པ་གཞན་གྱི་བསྔགས་པ་བརྗོད། །
བྱང་ཆུབ་སེམས་དཔའི་སྦྱིན་པ་བསྔགས། ། ཕ་རོལ་ཕྱིན་པའི་རྣམ་དབྱེ་བསྟན་
པའོ། ། དང་པོ་ནི། དེ་ཚེ་ཞེས་སོགས་ཏེ། ས་བཅུའི་མཉམ་བཞག་རྣམས་ལ་
ཤེར་ཕྱིན་གཙོ་བོར་གྱུར་པའི་ཕར་ཕྱིན་གཞན་རྣམས་ལྡན་པར་ཁྱད་པར་མེད་
ཀྱང་རྗེས་ཐོབ་ཏུ་ཕར་ཕྱིན་བཅུ་ལ་གཙོ་བོར་སྤྱོད་པའི་ཁྱད་པར་བཅུ་ཡོད་པ་
ལས་འདིར་སྦྱིན་པའི་ཕར་ཕྱིན་ལ་ལྷག་པར་སྤྱོད་ཅེས་པའོ། ། ལྷག་པར་སྤྱོད་
ཚུལ་ཕྱི་ནང་གི་དངོས་པོ་གཏོང་བའི་ཁྱད་པར་གྱིས་བྱང་སེམས་དེའི་ཡོན་ཏན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 343
སྣང་དུ་མི་རུང་བ་རྟོགས་པ་ལ་སོགས་པ་ཡང་དཔོག་པར་བྱེད་དེ། དུ་བ་ལ་
སོགས་པ་ལས་མེ་ལ་སོགས་པ་དག་བཞིན་ནོ་ཞེས་བཤད་དོ། ། གཏན་ཚིགས་
འདི་དག་དང་། མདོ་སྡེ་ས་བཅུ་པར། དུ་བ་ལས་ནི་མེར་ཤེས་དང་། ། ཞེས་
སོགས་དང་། དེའི་དོན་གཞུང་འདིར། སོ་སོ་སྐྱེ་བོའི་དུས་ནའང་སྟོང་པ་ཉིད་
ཐོས་ནས། ། ཞེས་སོགས་དང༌། ཤེར་ཕྱིན་གྱི་མདོ་དང་། བསྟན་བཅོས་ལས་
གསུངས་པའི་ཕྱིར་མི་ལྡོག་གི་གཏན་ཚིགས་སོགས་ཀུན་རྫོབ་ཀྱི་རྣམ་བཞག་
བསྒྲུབ་པའི་གཏན་ཚིགས་ཐམས་ཅད་ཐལ་འགྱུར་བའི་ལུགས་ལའང་རང་རྒྱུད་
ཀྱི་གཏན་ཚིགས་སུ་བཞེད་དེ། ཚུལ་གསུམ་རྒོལ་ཕྱིར་རྒོལ་གཉིས་ཀྱིས་མཐུན་
སྣང་དུ་གྲུབ་པའི་རྟགས་ལས་བསྒྲུབ་བྱ་བསྒྲུབ་པའི་ཕྱིར་རོ། །
གཉིས་པ་ལ་གཉིས་ཏེ། སྡུག་བསྔལ་ཕྱིར་བཅོས་རྒྱུ་རུ་བསྟན། །
གཏན་དུ་བདེ་བའི་རྒྱུར་ཡང་འགྱུར་བའོ། ། དང་པོ་ནི། སྐྱེ་བོ་ཞེས་སོགས་
དང་། གཉིས་པ་ནི། འདི་ཡང་ཞེས་སོགས་ཏེ། ཅི་ལྟར་བྱང་ཆུབ་སེམས་
དཔའརྣམས་ཀྱི་སྦྱིན་པ་སངས་རྒྱས་ཉིད་ཀྱི་རྒྱུ་དང་པོ་དང་། མངོན་སུམ་མ་
ཡིན་པའི་ཡོན་ཏན་ངེས་པའི་རྟགས་ཡིན་པ་དེ་བཞིན་དུ་སོ་སོ་སྐྱེ་བོའི་དང་།
ཉན་ཐོས་དང་རང་སངས་རྒྱས་རྣམས་ཀྱི་ཡང་སྡུག་བསྔལ་ཕྱིར་བཅོས་པ་དང༌། ་
གཏན་དུ་བའི་བདེ་བ་ཐོབ་པའི་རྒྱུ་ཡིན་ནོ་ཞེས་བསྟན་ཏོ། །
གསུམ་པ་ལ་བཞི་སྟེ། འབྲས་བུ་མངོན་གྱུར་དགའ་བ་ཐོབ་པར་བསྟན།
དེས་ན་སྦྱིན་པའི་གཏམ་ཉིད་གཙོ་བོ་ཡིན། དགའ་བའི་ཁྱད་པར་དཔེ་ལས་
ལྷག་པར་བསྟན། དགའ་བ་ཐོབ་པའི་ཚུལ་ལ་རྩོད་པ་སྤོང་བའོ། ། དང་པོ་ནི།
འགྲོ་ལ་སོགས་སོ། ། གཉིས་པ་ནི། གང་ཕྱིར་སོགས་སོ། ། གསུམ་པ་ནི་ཇི་
ལྟར་སོགས་སོ། ། བཞི་པ་ནི་ལུས་བཅད་སོགས་ཏེ། ཡང་ཆགས་པ་མེད་པའི་
གནས་སྐབས་མ་ཐོབ་པ་གང་ཞིག་ལ་ལུས་གནས་པ་དང་འགལ་བའི་ཡུལ་ཡང་



344
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དག་པར་བབ་པས། ལུས་ཀྱི་སྡུག་བསྔལ་གདོན་མི་ཟ་བར་འབྱུང་བ་དེའི་ཚེ་
ཡང་སེམས་ཅན་གྱི་དོན་བྱ་བ་དག་ལ་ཆེས་ལྷག་པར་འཇུག་པའི་རྒྱུ་ཉིད་དུ་
གནས་པ་ཡིན་ནོ་ཞེས་བཤད་དོ། །
བཞི་པ་ཕ་རོལ་ཕྱིན་པའི་རྣམ་དབྱེ་བསྟན་པ་ནི། སྦྱིན་པ་ཞེས་སོགས་ཏེ།
འགྲེལ་པར། དེ་ལ་ཕ་རོལ་ཞེས་བྱ་བ་ནི་གང་འཁོར་བའི་རྒྱ་མཚོའི་ཕ་འགྲམ་
དང་ངོགས་ཏེ། ཉོན་མོངས་པ་དང་ཤེས་བྱའི་སྒྲིབ་པ་མ་ལུས་པ་སྤངས་པའི་
རང་བཞིན་མངའ་བའི་སངས་རྒྱས་ཉིད་དོ། ། ཕ་རོལ་ཏུ་སོན་པ་ནི་ཕ་རོལ་དུ་
ཕྱིན་པའོ། ། ཞེས་བྱས་ཏེ། ཚིག་ཕྱི་མ་ཡོད་ན་མི་མངོན་པར་མི་བྱའོ། ། ཞེས་
བྱ་བའི་མཚན་ཉིད་འདིས་ལས་ཀྱི་རྣམ་པར་དབྱེ་བ་མི་མངོན་པར་མ་བྱས་པས་
གཟུགས་སུ་འགྱུར་བའམ། པྲྀ་ཥོ་ད་ར་ལ་སོགས་པ་ཡིན་པའི་ཕྱིར་མིའི་མཐའ་
ཅན་ཉིད་དུ་བཞག་གོ། ། ཤེས་རབ་བཟུང་ནས་བྱེ་བྲག་ཏུ་བཤད་པ་ཡིན་ཏེ།
སྦྱིན་པ་ལ་སོགས་པ་རྣམས་ནི་ཕ་རོལ་དུ་ཕྱིན་པ་དང་འདྲ་བས་ཕ་རོལ་དུ་ཕྱིན་པ་
ཡིནནོ། ། ཡོངས་སུ་བསྔོ་བའི་ཁྱད་པར་གྱིས་ཕ་རོལ་དུ་འགྲོ་བ་ལ་ངེས་པར་
བཞག་ནས་ནི་སྦྱིན་པས་ཕ་རོལ་དུ་ཕྱིན་པའི་མིང་རྙེད་པར་འགྱུར་རོ། །
ཚུལ་ཁྲིམས་ལ་སོགས་པ་འཆད་པར་འགྱུར་བ་དག་ཀྱང་དེ་བཞིན་དུ་རིག་
པར་བྱའོ། ། ཞེས་གསུངས་པ་འདིའི་དོན་ལ་གསུམ་སྟེ། ཕ་རོལ་དུ་ཕྱིན་པའི་
སྒྲ་བཤད་པ། དེ་དངོས་མིང་དུ་འཇུག་པའི་གཞི། བཏགས་མིང་དུ་འཇུག་
པའི་གཞི་དང་གསུམ་ལས། དང་པོ་ནི། ཕ་རོལ་ནི་སངས་རྒྱས་ཀྱི་ས་དང་།
ཕྱིན་པ་ནི་ཕྱིན་ཟིན་པ་སྟེ། སོ་སོར་ཚིག་ཏུ་སྒྲུབ་པའི་གཞིའོ། ། ཕ་རོལ་གྱི་སྐད་
དོད་པ་ར་ལ་རྣམ་དབྱེ་གཉིས་པའི་གཅིག་ཚིག་ཨམ་བྱིན་ཏེ། ཨ་ཡིག་བརྗོད་
པའི་དོན་ཡིན་པས་ཕྱིས་ནས་མ་སྲོག་མེད་ཡར་སྦྱར་ཏེ། པ་ར་མ་ནི་ཕ་རོལ་དུ་
ཞེས་དང་། ཕ་རོལ་དེར་ཞེས་བྱ་བའི་ལས་སུ་སོང་བའོ། ། སྤྱིར་རྣམ་དབྱེ་བྱིན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 345་
ནས་ཚིག་ཏུ་གྲུབ་ཟིན་པའི་རྗེས་སུ་རྣམ་དབྱེ་མི་མངོན་པར་བྱ་བ་ཡིན་པ་ལས་
སྒྲའི་བསྟན་བཅོས་ལས། ཚིག་ཕྱི་མ་ཡོད་ན་མི་མངོན་པར་མི་བྱའོ་ཞེས་པ་
འདིས་ཕྱིས་པའི་སྐད་དོད། ཚིག་ཕྱི་མ་ཨི་ཏ་ཡོད་པས་མ་ཡིག་མི་མངོན་པར་
གཟུགས་སུ་གྱུར་པའམ། སྲེ་ཁོ་ད་རའི་བསྡུ་བ་སྟེ། གཟུགས་མཛེས་པའི་ཆེད་
དུ་ཡང་མའི་མཐའ་ཅན་ཉིད་དུ་བཞག་གོ། ། དེ་རྣམས་མ་སྲོག་མེད་དང་ཨི་ཏ་
མཚམས་སྦྱར་བས་པ་ར་མི་ཏ་ནི་སངས་རྒྱས་ཀྱི་སར་ཕྱིན་ཟིན་པའོ། །
གཉིས་པ་ནི་ཤེས་རབ་བཟུང་ནས་བྱེ་བྲག་ཏུ་བཤད་པ་ཡིན་ཏེ་ཞེས་ཏེ།
ཤེས་རབ་གཞིར་བཟུང་ནས་དེ་ལ་ཕ་རོལ་ཏུ་ཕྱིན་པ་བྱེ་བྲག་ཏུ་བཤད་པས་ཤེས་
རབ་ཀྱི་ཕ་རོལ་དུ་ཕྱིན་པ་ཞེས་པར་འགྱུར་ཏེ་ཕར་ཕྱིན་དྲུག་གམ་བཅུའི་ཟླས་ཕྱེ་
བའི་ཤེར་ཕྱིན་མ་ཡིན་གྱི་ཤེར་ཕྱིན་གྱི་མདོའི་བརྗོད་བྱའི་གཙོ་བོར་གྱུར་བའི་ཤེར་
ཕྱིན་ཏེ། ཕྱོགས་གླང་གིས། ཤེས་རབ་ཕ་རོལ་ཕྱིན་གཉིས་མེད། ། ཡེ་ཤེས་དེ་
ནི་དེ་བཞིན་གཤེགས། ། ཞེས་གསུངས་པ་དང་དོན་གཅིག་གོ། །
གསུམ་པ་ནི། ས་དང་པོར་ལྷག་པར་ཐོབ་པའི་སྦྱིན་པའི་ ཕར་ ཕྱིན་
སོགས་ནི་ཕ་རོལ་ དུ་ ཕྱིན་པ་དང་འདྲ་བས་ཕ་རོལ་དུ་ཕྱིན་པའི་མིང་གིས་
བཏགས་པ་ཡིན། ཅི་ལྟར་འདྲ་ན་ཡོངས་སུ་བསྔོ་བའི་ཁྱད་པར་གྱིས་ཕ་རོལ་དུ་
འགྲོ་བར་འགྱུར་བ་ཡིན་པའི་ཕྱིར་རོ། ། མཚན་ཉིད་པ་མ་ཡིན་ཏེ། སངས་
རྒྱས་ཀྱི་སར་ཕྱིན་པ་མ་ཡིན་པའི་ཕྱིར་ཏེ། ཕྱོགས་གླང་གིས། བསྒྲུབ་བྱ་དེ་དོན་
སྦྱོར་བ་ཡིས། ། གཞུང་དང་ལམ་ལ་དེ་སྒྲ་ཡིན། ། ཞེས་དང་། དེའི་དོན་སེངྒེ་
བཟང་པོས་མཐོང་སྒོམ་གྱི་ལམ་ཤེར་ཕྱིན་བཏགས་པ་བར་བཤད་པ་དང་དོན་
གཅིག་གོ། ། ཁ་ཅིག་དོན་འདི་མ་རྟོགས་པར་ཕ་རོལ་གྱི་སྐད་དོད་པ་ར་དང་།
ཕྱིན་པའི་སྐད་དོད་ཨི་ཏ་ཞེས་པ་ཡིན་ལ་དེ་ཉིད་སོར་བཞག་ན་ཕྱིན་ཟིན་པ་སྟེ་
སངསརྒྱས་ཀྱི་ས་ཁོ་ན་ལ་འཇུག་གོ། ། པ་ར་ལ་རྣམ་དབྱེ་གཉིས་པའི་གཅིག་
་



346
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཚིག་ཨམ་བྱིན་ཨི་ཏ་ལ་རྣམ་དབྱེ་དང་པོའི་ཚིག་སུ་བྱིན་ཏེ། སྒྲའི་བསྟན་བཅོས་
ལས་ཚིག་ཕྱི་མ་ཡོད་ན་མི་མངོན་པར་མི་བྱའོ། ། ཞེས་བྱ་བ་འདིས་ལས་ཀྱི་རྣམ་
དབྱེ་ཨམ་གྱི་མ་མི་མངོན་པར་མ་བྱས་པས་པ་ར་མི་ཏ་ཞེས་པར་འགྱུར་ལ། དེས་
ན་ལས་ཀྱི་རྣམ་དབྱེ་འདིས་ཕ་རོལ་དུ་ཕྱིན་པར་འགྱུར་ཞེས་བྱ་བར་སོང་བས་དེ་
ལ་ཡང་ཕ་རོལ་དུ་ཕྱིན་པར་བཞག་པའོ། ། འོ་ན་ཕ་རོལ་དུ་ཕྱིན་པར་འགྱུར་བ་
ཐམས་ཅད་ཕ་རོལ་དུ་ཕྱིན་པར་གཞག་གམ་སྙམ་ན། འཁོར་གསུམ་མི་དམིགས་
པའི་ཤེས་རབ་བཟུང་ནས་དེས་ཟིན་པ་ཐམས་ཅད་ཕ་རོལ་དུ་ཕྱིན་པར་བྱེ་བྲག་
ཏུ་བཤད་པ་ཡིན་ཏེ། དེས་མ་ཟིན་པའི་སྦྱིན་པ་སོགས་ནི་ཕ་རོལ་དུ་ཕྱིན་པ་དང་
འདྲ་བས་ཕ་རོལ་དུ་ཕྱིན་པ་ཞེས་བརྗོད་དོ། ། ཞེས་སྨྲ་བ་ནི་ཤིན་དུ་མི་འཐད་དེ།
པ་ར་དང་ཨི་ཏ་སོར་བཞག་ཀྱང་རྣམ་དབྱེ་གཉིས་པའི་ཚིག་མ་བྱིན་ན་ཕ་རོལ་དུ་
ཕྱིན་ཟིན་པར་མི་འགྲུབ་པའི་ཕྱིར་དང། རྣམ་དབྱེ་གཉིས་པའི་གཅིག་ཚིག་
བྱིན་པས་ཕ་རོལ་དུ་ཕྱིན་པར་འགྱུར་ཞེས་བྱ་བར་སོང་བའང་ལས་སུ་བྱ་བ་དང་
མ་འོངས་པའི་ཚིག་ནོར་བ་ཡིན་པའི་ཕྱིར་དང་། པེ་ཥོ་ད་ར་ཞེས་པའང་དོན་མ་
རྟོགས་པར་ཡི་གེ་མ་དག་པ་བྲིས་འདུག་པའི་ཕྱིར་དང་། ཤེས་རབ་བཟུང་ནས་
ཞེས་པ་ས་དང་པོའི་སྦྱིན་པ་ལ་འཆད་ན་དེའི་འོག་ཏུ་སྦྱིན་པ་ལ་སོགས་པ་ནི་ཕ་
རོལ་ཏུ་ཕྱིན་པ་དང་འདྲ་བས་ཞེས་པའི་ཚིག་དང་འགལ་བའི་ཕྱིར་རོ། ། དེས་
ན་ས་དང་པོར་འཁོར་གསུམ་མི་དམིགས་པའི་ཤེས་རབ་ཀྱིས་ཟིན་པའི་སྦྱིན་པ་ལ་
འཇིག་རྟེན་ལས་འདས་པའི་སྦྱིན་པའི་ཕ་རོལ་ཏུ་ཕྱིན་པ་དང་། དེས་མ་ཟིན་
པའི་སྦྱིན་པ་ལ་འཇིག་རྟེན་པའི་སྦྱིན་པའི་ཕ་རོལ་ཏུ་ཕྱིན་པ་ཞེས་འཇོག་སྟེ།
འགྲེལ་པར། མི་དམིགས་པ་ནི་འཇིག་རྟེན་ལས་འདས་པའི་ཕྱིར་ལ། དམིགས་
པནི་ཐ་སྙད་ཀྱི་བདེན་པས་བསྡུས་པ་ཉིད་ཀྱིས་འཇིག་རྟེན་པ་ཉིད་ཡིན་པའི་
ཕྱིར་རོ། །དེ་ནི་བྱང་ཆུབ་སེམས་དཔའི་གནས་སྐབས་མ་ཐོབ་པ་དག་གིས་ཤེས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། _347
པར་མི་ནུས་སོ་ཞེས་གསུངས་པས་སོ། ། ས་གཉིས་པའི་ཚུལ་ཁྲིམས་སོགས་
ལའང་དེ་བཞིན་དུ་སྦྱར་རོ། ། ཁ་ཅིག གཏོང་བའི་སེམས་པ་སྦྱིན་པ་
འདིའང་སྦྱིན་པར་བྱ་བ་དང་། ལེན་པ་པོ་དང་། གཏོང་བ་པོར་བདེན་པར་
དམིགས་པའི་ཤེས་རབ་ཅེས་དང་། སྦྱིན་པའི་འཁོར་གསུམ་པོ་དག་ལ་ཆགས་
པ་སྟེ་བདེན་ཞེན་སྐྱེས་པར་གྱུར་པས་བཅིངས་ན་ནི་སྦྱིན་པ་དེ་ལ་འཇིག་རྟེན་
པའི་ཕ་རོལ་ཏུ་ཕྱིན་པ་ཞེས་མདོ་ལས་བསྟན་ནོ་ཞེས་འཆད་པ་ནི་མི་འཐད་དེ།
འདིའི་སྦྱིན་པ་གཉིས་ཀའང་ས་དང་པོའི་སྦྱིན་པའི་དབྱེ་བ་ཡིན་ལ། དེར་
བདེན་འཛིན་མི་སྲིད་པའི་ཕྱིར་རོ། ། འདིའང་དབུ་མ་པའི་ལུགས་ཀྱི་སྤང་བྱ་
ཐམས་ཅད་བདེན་འཛིན་ཁོ་ན་དང་། ས་བདུན་པ་མན་ཆད་དུ་བདེན་འཛིན་
ཡོད་པར་ཁས་བླངས་པའི་གྲུབ་མཐའི་སྐྱོན་གྱི་དབང་གིས་ཤུགས་འབྱུང་དུ་སྨྲས་
པར་སྣང་ངོ་། ། གཞན་དག་འཇིག་རྟེན་པ་ཞེས་པའི་ཚིག་ལ་བརྟེན་ནས་སོ་
སྐྱེའི་རྒྱུད་ལ་འཆད་པ་ནི་དག་པ་འཇིག་རྟེན་པ་གཟུང་བ་དང་འཛིན་པར་མངོན་
པརམ་ཞེན་པ་རྗེས་ཀྱི་སེམས་ཀྱིས་བསྡུས་པའང་སོ་སྐྱེའི་རྒྱུད་ལ་འཆད་དགོས་
པར་འགྱུར་རོ། ། གསུམ་པ་དཔེའི་སྒོ་ནས་ཡོན་ཏན་བསྡུས་ཏེ་བསྟན་པ་ནི།
དེ་ལྟར་སོགས་ཏེ། ས་དང་པོ་བར་ཏུ་དགའ་བའི་ངེས་ཚིག་ཟླ་བའི་དཔེས་
བཤད་པའོ། ། སེམས་བསྐྱེད་པ་དང་པོ་བཤད་ཟིན་ཏོ།། ༈ །།
སེམས་བསྐྱེད་གཉིས་པ་དྲི་མ་མེད་པ་ལ་གཉིས་ཏེ། ཕར་ཕྱིན་ལྷག་
པའི་ཡོན་ཏན་རྒྱས་པར་བཤད། ། ངེས་ཚིག་སྒོ་ནས་ཡོན་ཏན་བསྡུས་ཏེ་བསྟན་
པའོ། ། དང་པོ་ལ་བཞི་སྟེ། ཚུལ་ཁྲིམས་ཕར་ཕྱིན་ལྷག་པར་བསྟན། ། ཚུལ་
ཁྲིམས་གཞན་ གྱི་ བསྔགས་ པ་ བརྗོད། ། ཚུལ་ ཁྲིམས་རྣམ་དག་ དཔེ་ཡིས་
བསྟན། ། ཕ་རོལ་ཕྱིན་པའི་རྣམ་དབྱེ་བསྟན་པའོ། ། དང་པོ་ལ་བཞི་སྟེ།
ཚུལ་ཁྲིམས་ཕུན་ཚོགས་ཐོབ་པ། དགེ་བའི་ལས་བཅུ་སོག་པ། བྱང་སེམས་



348
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མཛེས་པར་བྱེད་པ། འཁོར་གསུམ་གཉིས་འཛིན་བྲལ་བའོ། ། དང་པོ་
དེ་ཚུལ་ཞེས་སོགས་ཏེ། འདི་ལ་ཚུལ་ཁྲིམས་ཀྱི་སྒྲ་དོན། ངོ་བོ། ཕུན་སུ་
ཚོགས་པའི་ཚད་དང་གསུམ་ལས། དང་པོ་ནི། འཆལ་ཚུལ་ཀུན་ནས་སློང་
བའི་ཉོན་མོངས་པ་དང་དུ་མི་ལེན་པའི་ཕྱིར་དང་། བཅས་པ་དང་རང་བཞིན་
གྱི་སྡིག་པའི་ལས་མི་འབྱུང་བའི་ཕྱིར་ན། སྡིག་པའི་ལས་སེམས་ལ་གཅགས་
པའི་མེ་ཞི་བས་བསིལ་བ་ཐོབ་པ་ཉིད་ཀྱི་ཕྱིར་ཏེ། ཤཱི་ལ་ཅེས་པའི་ཤི་ཏ་བསིལ་
བ་དང༌། ལ་ཏི་ཐོབ་པ་ལ་འཇུག་པའི་དབང་དུ་བྱས་པའོ། ། བདེ་བའི་རྒྱུ་ཡིན་
པ་ཉིད་ཀྱིས་དམ་པ་དག་གིས་བསྟན་པར་བྱ་བ་ཉིད་ཡིན་པའི་ཕྱིར་ན་ཡང་ཚུལ་
ཁྲིམས་ཏེ། ཀུ་ཤ་དགེ་བ་ལ་འཇུག་པའི་དབང་དུ་བྱས་པའོ། ། གཉིས་པ་ནི་
ལུས་ངག་གི་སྤོང་བ་བདུན་གྱི་མཚན་ཉིད་ཅན་ཏེ། ཀུན་སློང་དང་བཅས་ན་
ལས་ལམ་བཅུའོ། ། ཁྱིམ་པའི་རྟེན་ཅན་ལ་སྤོང་བདུན་ཅི་ལྟར་སྙམ་ན་བྱེ་བྲག་
ཏུ་སྨྲ་བས་སྤོང་བཞི་དང་། སྤོང་བདུན་གྱི་ཁྱད་པར་མནོས་པའི་ཚེ་ཅི་ཙམ་ནོས་
པའི་གྲངས་ཀྱི་སྒོ་ནས་གཟུགས་ཅན་གྱི་དངོས་པོ་སོ་སོར་ཐོབ་པར་འདོད་པས།
དགེ་སློང་ལ་སྤོང་བདུན་དང་། བསྙེན་པར་མ་རྫོགས་པ་ལ་སྤོང་བཞི་འཇོག་
མོད་ཀྱི་འདིར་ལུས་ངག་གི་སྤང་བྱ་དངོས་སུ་སྤོང་བའི་སེམས་པ་ཉིད་ལ་འཇོག་
པས་དགེ་བསྙེན་སྡོམ་པ་ལ་ཡང་སྔར་གྱི་མཚན་ཉིད་དེ་དག་ཚང་སྟེ། མདོ་ལས།
དགེ་བསྙེན་སྟོན་པ་གཞན་ལ་མི་བརྟེན་པ། ཆོས་དགེ་བ་བཅུ་སྤྱོད་པ་ཞེས་
གསུངས་པ་ལྟར་རོ། ། གསུམ་པ་ནི་རྨི་ལམ་གྱི་གནས་སྐབས་སུ་ཡང་ཚུལ་ཁྲིམས་
འཆལ་བའི་དྲི་མ་དག་གིས་མ་གོས་པའོ། ། གཉིས་པ་ནི་ལུས་ངག་སོགས་ཏེ།
མདོ་སྡེ་ས་བཅུ་པ་ལས་སེམས་བསྐྱེད་གཉིས་པའི་སྐབས་སུ་མི་དགེ་བ་བཅུ་སྤོང་
ཚུལ་རྒྱས་པར་གསུངས་སོ། ། ས་དང་པོར་ཡང་དགེ་བའི་ལས་བཅུ་སོག་པ་མ་
ཡིན་ནམ་སྙམ་ན་ཚུལ་ཁྲིམས་ཀྱི་ཕར་ཕྱིན་ལྷག་པས་དེ་ལ་ཤིན་དུ་ལྷག་པར་སྤྱོད་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 349
པའི་དོན་ཏོ། ། གསུམ་པ་ནི་སྟོན་ཀའི་སོགས་སོ། ། བཞི་པ་ནི་གལ་ཏེ་སོགས་
ཏེ་ཅི་སྐད་དུ་འཕགས་པ་དཀོན་མཆོག་བརྩེགས་པའི་མདོ་ལས། འོད་སྲུང་འདི་
ལ་དགེ་སློང་ཁ་ཅིག་ཚུལ་ཁྲིམས་དང་ལྡན་པ་ཡིན་ཏེ། སོ་སོ་ཐར་པའི་སྡོམ་པས་
བསྡམས་ཤིང་གནས། ཆོ་ག་དང་སྤྱོད་ཡུལ་ཕུན་སུམ་ཚོགས། ཁ་ན་མ་ཐོ་བ་ཕྲ་
རགས་རྣམས་ལ་ཡང་འཇིགས་པར་ལྟ། ཡང་དག་པར་བླངས་ཏེ། བསླབ་པའི་
གཞིརྣམས་ལ་སློབ་ཅིང་། ལུས་ངག་དང་ཡིད་ཀྱི་ལས་ཡོངས་སུ་དག་པ་དང་
ལྡན་པར་གྱུར་པས་འཚོ་བ་ཡོངས་སུ་དག་ཀྱང་དེ་བདག་ཏུ་སྨྲ་བ་ཡིན་ཏེ། འོད་
སྲུང་དེ་ནི་ཚུལ་ཁྲིམས་འཆལ་བ་ཚུལ་ཁྲིམས་དང་ལྡན་པ་ལྟར་བཅོས་པ་དང་པོ་
ཞེསབྱ་བ་ནས་འོད་སྲུང་གཞན་ཡང་འདི་ལ་དགེ་སློང་ཁ་ཅིག་སྦྱངས་པའི་ཡོན་
ཏན་བཅུ་གཉིས་ཡང་དག་པར་བླངས་ཀྱང་དམིགས་པར་ལྟ་བ་ཡིན་ཏེ། ངར་
འཛིན་པ་དང་། ང་ཡིར་འཛིན་པ་ལ་གནས་པ་དེ་ནི་འོད་སྲུང་ཚུལ་ཁྲིམས་
འཆལ་བ་ཚུལ་ཁྲིམས་དང་ལྡན་པ་ལྟར་བཅོས་པ་བཞི་པ་སྟེ་ཞེས་བྱ་བའི་བར་དུ་
གསུངས་སོ། །
་ གཉིས་པ་ལ་བཞི་སྟེ། མི་མཐུན་ཕྱོགས་ཀྱི་ཉེས་དམིགས་བརྗོད། །
གཉེན་པོ་ཚུལ་ ཁྲིམས་ བསྟེན་པ་ གདམས། ། ཡོན་ ཏན་ ཀུན་ གྱི་ རྟེན་ དུ་
བརྗོད། ། མངོན་མཐོ་ངེས་ལེགས་རྒྱུ་རུ་བསྟན་པའོ། ། དང་པོ་ནི། སྦྱིན་
པས་ཞེས་སོགས་སོ། ། གཉིས་པ་ནི་དེ་ཕྱིར་སོགས་སོ། ། གསུམ་པ་ནི་ཡོན་
ཏན་སོགས་སོ། ། བཞི་པ་ནི་སོ་སོའི་སོགས་ཏེ། མདོ་སྡེ་ས་བཅུ་པ་ལས། མི་
དགེ་བ་བཅུ་ལ་ཆེན་པོ་འབྲིང་ཆུང་ངུ་གསུམ་གསུམ་དུ་ཕྱེ་ནས་དང་པོར་དམྱལ་
བ། གཉིས་པ་དུད་འགྲོ། གསུམ་པ་གཤིན་རྗེའི་འཇིག་རྟེན་གྱི་རྒྱུ་རུ་གསུངས་
ལ། གལ་ཏེ་མིར་སྐྱེས་ན་ཡང་རྣམ་པར་སྨིན་པ་གཉིས་གཉིས་མངོན་པར་
བསྒྲུབས་ཏེ། སྲོག་གཅོད་ཀྱིས་ཚེ་ཐུང་བ་དང་ནད་མང་བ་གཉིས། མ་བྱིན་



350 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པར་ལེན་པས་ལོངས་སྤྱོད་ཆུང་བ་དང་། ཐུན་མོང་བའི་ལོངས་སྤྱོད་དུ་འགྱུར་
བ་གཉིས། ལོག་གཡེམ་གྱིས་འཁོར་ལ་ཡིད་བརྟན་དུ་མི་རུང་བ་དང་། དགྲ་ཟླ་
དང་བཅས་པའི་ཆུང་མར་འགྱུར་བ་གཉིས། བརྫུན་དུ་སྨྲ་བས་སྐུར་པ་མང་བ་
དང༌། གཞན་གྱིས་བསླུས་པར་འགྱུར་བ་གཉིས། ཕྲ་མས་འཁོར་མི་འདུམས་
པ་དང་། གཡོག་འཁོར་ངན་པར་འགྱུར་བ་གཉིས། ཚིག་རྩུབ་པོས་ཡིད་དུ་མི་
འོངབ་ཐོས་པ་དང༌། འཐབ་མོའི་ཚིག་ཏུ་འགྱུར་པ་གཉིས། ཚིག་ཀྱལ་པས་
བཟུང་བར་འོས་པའི་ཚིག་མ་ཡིན་པ་དང༌། མ་ངེས་པའི་སྤོབས་པར་འགྱུར་བ་
གཉིས། བརྣབ་སེམས་ཀྱིས་ཆོག་མི་ཤེས་པ་དང་། འདོད་པ་ཆེ་བར་འགྱུར་བ་
གཉིས། གནོད་སེམས་ཀྱིས་ཕན་པ་མི་ཚོལ་བ་དང་། གཞན་གྱིས་གནོད་པ་བྱ་
བར་འགྱུར་བ་གཉིས། ལོག་པར་ལྟ་བས་ལྟ་བ་ངན་པར་ལྟུང་བ་དང༌། གཡོ་སྒྱུ་
ཅན་དུ་འགྱུར་བ་གཉིས་བསྐྱེད་པར་གསུངས་ལ་འདི་དག་ནི་རྒྱུ་མཐུན་གྱི་འབྲས་
བུ་ལ་རྣམ་སྨིན་གྱི་མིང་གིས་བཏགས་པའམ་ཡང་ན་མངོན་པ་ལས་འཕངས་པའི་
འབྲས་བུ་ཉིད་ལ་རྣམ་སྨིན་དུ་བཤད་ཀྱང་དབུ་མའི་སྐབས་འདིར་འདི་དག་རྣམ་
སྨིན་དུ་ཁས་ལེན་པ་འགལ་བ་མེད་པ་འདྲ་སྟེ། ས་བརྒྱད་པ་ཡན་ཆད་ཀྱི་ཡོན་
ཏན་ལ་རྣམ་སྨིན་གྱི་ཡོན་ཏན་དང་འབྲས་བུ་ཆོས་སྐུ་ལ་སྦྱོར་བཞི་བསྒོམས་པའི་
རྣམ་སྨིན་དུ་འཇོག་པ་བཞིན་ནོ། ། དགེ་བ་བཅུ་ཡང་དག་པར་བླངས་པའི་རྒྱུས་
མི་ནས་སྲིད་པའི་རྩེ་མོའི་བར་དུ་སྐྱེ་བར་འགྱུར་ལ། ཉན་ཐོས་ཀྱི་བྱང་ཆུབ་ཡིད་
བྱེད་དང་། སྒྲའི་རྗེས་སུ་འབྲང་བའི་ཤེས་རབ་ཀྱིས་སྦྱངས་ན་ཉན་ཐོས་ཀྱི་ཐེག་
པ་འགྲུབ། རང་རྒྱལ་གྱི་བྱང་ཆུབ་ཡིད་བྱེད་དང་། རྐྱེན་ཉིད་འདི་བ་ཟབ་མོ་
ཁོང་དུ་ཆུད་པས་ཡོངས་སུ་སྦྱངས་ན་རང་སངས་རྒྱས་ཀྱི་ཐེག་པ་འགྲུབ། ཐེག་
པ་ཆེན་པོའི་ལྟ་སྤྱོད་རྒྱ་ཆེ་བས་ཡོངས་སུ་སྦྱངས་ན་བྱང་ཆུབ་སེམས་དཔའི་ས་
དང་། ཕར་ཕྱིན་ཡོངས་སུ་དག་པའི་སྤྱོད་པ་རྒྱ་ཆེན་པོ་འགྲུབ་པར་གསུངས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 351 ：་
སོ། ། གསུམ་པ་ནི་ཇི་ལྟར་སོགས་ཏེ། ས་གཉིས་པའི་བྱང་སེམས་ཀྱི་སེམས་
རྒྱུད་ཚུལ་འཆལ་དང་ལྷན་ཅིག་ཏུ་གནས་པའི་དཔེའོ། ། ཁ་ཅིག བཞི་བརྒྱ་པའི་
འགྲེལ་པ་ལས། བཀྲ་ཤིས་མ་གང་དུ་ཞུགས་པའི་ཁྱིམ་དུ་རྣ་ནག་མ་ཡང་གདོན་
མི་ཟ་བར་ཡོད་དོ་ཞེས་གསུངས་པ་དང་། འདིར་བཤད་པ་གཉིས་མི་འགལ་ཏེ།
དེརནི་མིང་དེ་དང་ལྡན་པའི་གང་ཟག་གཉིས་ལ་དགོངས་ལ་འདིར་ནི་རྣ་ནག་
མ་ཞེས་པ་བཀྲ་མི་ཤིས་པའི་མིང་ཡིན་པའི་ཕྱིར་རོ་ཞེས་ཟེར་བ་མི་འཐད་དེ།
བཞི་བརྒྱ་པའི་འགྲེལ་པའི་དོན། ཟག་བཅས་ཐམས་ཅད་སྡུག་བསྔལ་ཞེས་པའི་
ཚུལ་གྱིས་ཟག་བཅས་ཀྱི་ཕུན་ཚོགས་གང་དུ་ཡོད་པ་དེར་སྡུག་བསྔལ་ཡོད་ཅེས་
པའི་དོན་ཡིན་ལ། འདིར་ནི་འཇིག་རྟེན་ན་གྲགས་པའི་བཀྲ་ཤིས་པ་དང་།
བཀྲ་མི་ཤིས་པ་གཉིས་ལྷན་ཅིག་ཏུ་མི་གནས་པའི་དོན་ཡིན་པས་རྣ་ནག་མ་བཀྲ་
མི་ཤིས་པའི་མིང་གི་རྣམ་གྲངས་ཡིན་པར་འགྲེལ་པ་གཉིས་ཀ་མཐུན་པའི་ཕྱིར་
རོ། ། གཞན་དུ་གང་ཟག་གཉིས་ལ་འཆད་ན་གཅིག་གང་དུ་ཡོད་པར་ཅིག་ཤོས་
ངེས་པར་ཡོད་པར་མི་རུང་ངོ་། བཞི་པ་ནི་གང་གི་སོགས་སོ། ། གཉིས་པ་ནི་
རྒྱལ་སྲས་སོགས་ཏེ། ས་གཉིས་པ་ཟླ་བའི་འོད་ཀྱི་དཔེས་བསྟན་པའོ། །
སེམས་བསྐྱེད་པ་གཉིས་པ་བཤད་ཟིན་ཏོ།། །།
སེམས་བསྐྱེད་གསུམ་པ་འོད་བྱེད་པ་ལ་ལྔ་སྟེ། ངེས་ཚིག་སྒོ་ནས་ས་
ཡི་ངོ་བོ་བསྟན། ། ཕར་ཕྱིན་ལྷག་པའི་ཡོན་ཏན་རྒྱས་པར་བཤད། ། ས་དེར་
ཡོན་ཏན་གཞན་ཡང་ཐོབ་པའི་ཚུལ། ། སྦྱིན་སོགས་གསུམ་གྱི་ཐུན་མོང་ཆོས་
གསུམ་བཤད། ། ས་ཡི་ཡོན་ཏན་བརྗོད་དེ་མཇུག་སྡུད་བསྟན་པའོ། ། དང་པོ་
ནི་ཤེས་བྱའི་སོགས་ཏེ། ཟངས་འདྲའི་སྣང་བ་ནི་ཉི་མ་ཤར་ཁའི་དམར་སེར་ལྟ་
བུ་སྟེ་ཉམས་ཀྱི་སྣང་བའོ། །
གཉིས་པ་ལ་ལྔ་སྟེ། བཟོད་པའི་ཕར་ཕྱིན་ལྷག་པར་བསྟན། ། མི་



352 ་ དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བཟོད་པ་ཡི་ཉེས་དམིགས་བརྗོད། ། བཟོད་པའི་ཡོན་ཏན་རབ་ཏུ་བསྟན། །
དེསན་བཟོད་པ་བསྟེན་པར་གདམས། ། ཕ་རོལ་ཕྱིན་པའི་རྣམ་དབྱེ་བཤད་
པའོ། ། དང་པོ་ལ་གཉིས་ཏེ། སྙིང་རྗེའི་སྒོ་ནས་བཟོད་པ་ལྷག ། ལྟ་བའི་སྒོ་
ནས་བཟོད་པ་ལྷག་པའོ། ། དང་པོ་ནི་གལ་ཏེ་སོགས་ཏེ། མདོ་སྡེ་རྒྱན་ལས།
བརྩེར་ལྡན་གང་ཚེ་གནོད་པ་བྱེད་པ་དང་། ། གཞན་ལ་ཕན་པའི་སྡུག་བསྔལ་
ལ་རྟག་ཏུ། ། ཕན་པའི་འདུ་ཤེས་དཀའ་བ་རྙེད་གྱུར་པ། ། དེ་ཡིས་གང་ལ་ཅི་
ཞིག་བཟོད་པར་བྱ། ། ཞེས་གསུངས་པ་དང་མཐུན་ནོ། ། གཉིས་པ་ནི།
བདག་མེད་སོགས་ཏེ། བྱམས་པའི་སྨོན་ལམ་ལས། ས་འམ་ཡང་ན་ཆུའམ་
མེ། ། རླུང་གི་ཁམས་ལྟར་མི་གནས་ཤིང་། ། བཟོད་པའམ་ཁྲོ་བ་མ་མཆིས་
པ། ། བཟོད་པའི་ཕ་རོལ་ཕྱིན་རྫོགས་ཤོག་ཅེས་གསུངས་པ་དང་དོན་གཅིག་སྟེ།
གནོད་བྱ་གནོད་བྱེད་མ་མཐོང་བས། བཟོད་བྱ་བཟོད་བྱེད་མ་མཐོང་ལ།
དེས་ན་བཟོད་པ་མ་བསྒོམས་ཀྱང་བཟོད་པར་འགྱུར་བའོ། ། །
གཉིས་པ་ལ་གསུམ་སྟེ། རྣམ་སྨིན་ཡིད་མི་འོང་བ་འཕེན། ། སྔོན་
བསགས་བསོད་ནམས་འཛད་པར་བྱེད། ། མཐོང་དང་མ་མཐོང་ཉེས་དམིགས་
བརྗོད་པའོ། ། དང་པོ་ནི། གནོད་པ་སོགས་སོ། ། གཉིས་པ་ནི་གང་ཕྱིར་
སོགས་ཏེ། འདིར་བསྐལ་པ་ བརྒྱུར་ བསགས་ པའི་ དགེ་ བ་ འཇོམས་ པར་
གསུངས་པ་དང། སྤྱོད་འཇུག་ལས། བསྐལ་པ་སྟོང་དུ་བསགས་པའི་དགེ་བ་
འཇོམས་པར་ གསུངས་ པ་ནི་འཇམ་དཔལ་རྣམ་པར་རོལ་པའི་མདོ་ ལས།
འཇམ་དཔལ་ཁོང་ཁྲོ་བ་ཁོང་ཁྲོ་བ་ཞེས་བྱ་བ་ནི་བསྐལ་པ་བརྒྱར་བསགས་པའི་
དགེ་བ་ཉེ་བར་འཇོམས་པར་བྱེད་པ་དེའི་ཕྱིར་ཁོང་ཁྲོ་བ་ཞེས་བྱའོ་ཞེས་དང་།
དཀོན་བརྩེགས་ལས། ཁོང་ཁྲོ་བ་གང་ཞེ་ན། བསྐལ་པ་སྟོང་དུ་བསགས་པའི་
དགེ་བའི་རྩ་བ་བསྲེག་པའི་ངང་ཚུལ་ཅན་ནོ། ། ཞེས་གསུངས་པའི་མདོ་ཐ་དད་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 353
ཀྱི་དགོངས་པའོ། ། དེའི་དགོངས་པ་ཡང་འདིར་རྟེན་དང་ཡུལ་གཉིས་ཀ་བྱང་
སེམས་སུ་གསུངས་པས་བྱང་སེམས་སྟོབས་ཆེ་བས་ཆུང་བ་ལ་ཁོང་ཁྲོ་བའི་དབང་
དུ་བྱས་པར་གསལ་ཏེ། རྟེན་གྱི་སྐབས་སུ་བྱང་ཆུབ་སེམས་དཔའ་བདག་ཉིད་
ཆེན་པོ་དེས་ཞེས་དང་། ཡུལ་གྱི་སྐབས་སུ་བྱང་ཆུབ་ཏུ་སེམས་བསྐྱེད་པ་རྣམས་
ལ་ཞེས་གསུངས་པའི་ཕྱིར་རོ། ། རིགས་པ་དེ་ཉིད་ཀྱིས་སྤྱོད་འཇུག་གི་དགོངས་
པབྱང་སེམས་སྟོབས་ཆུང་བས་ཆེ་བ་ལ་ཁོང་ཁྲོ་བའི་དབང་དུ་བྱས་པར་གྲུབ་
ཅིང་། བྱང་སེམས་མ་ཡིན་པས་བྱང་སེམས་ལ་ཁོང་ཁྲོ་བསྐྱེད་ན་རྣམ་པར་སྨིན་
པ་ཚད་བཟུང་དུ་མེད་པར་ཡང་གྲུབ་སྟེ། འགྲེལ་པར། བྱང་ཆུབ་སེམས་
དཔའམ་ཡིན་པས་བྱང་ཆུབ་སེམས་དཔའ་རྣམས་ལ་ཁོང་ཁྲོ་བསྐྱེད་པ་ལ་ལྟ་ཅི་
སྨོས་ཏེ། རྒྱ་མཚོ་ཆེན་པོའི་ཆུའི་ཚད་སྲང་གྲངས་ཀྱིས་ངེས་པར་མི་ནུས་པར་
ལྟར། རྣམ་པར་སྨིན་པའི་མཚམས་ངེས་པར་མི་ནུས་སོ་ཞེས་གསུངས་པས་
སོ། ། གསུམ་པ་ནི། མི་སྡུག་སོགས་སོ། ། གསུམ་པ་ནི་བཟོད་པ་སོགས་
སོ། ། བཞི་པ་ནི་སོ་སོའི་སོགས་སོ། ། ལྔ་པ་ནི་རྫོགས་སངས་སོགས་སོ། ། །
གསུམ་པ་ས་དེར་ཡོན་ཏན་གཞན་ཡང་ཐོབ་པའི་ཚུལ་ནི། ས་དེར་
སོགས་ཏེ། འདིར་མདོ་ལས། འདོད་པའི་འཆིང་བ་དང་། གཟུགས་ཀྱི་
འཆིང་བ་དང་། སྲིད་པའི་འཆིང་བ་དང་། མ་རིག་པའི་འཆིང་བ་ཐམས་ཅད་
བསྲབས་པར་འགྱུར་བ་དང་། ལོག་པའི་འདོད་ཆགས་དང་། ཞེ་སྡང་དང་
གཏི་མུག་འགྲིབ་པར་བྱ་བ་མ་ཡིན་པར་སྤོང་བར་འགྱུར་བར་གསུངས་ཏེ།
དབུ་མའི་གཞུང་ལུགས་འདིར། སོ་སོའི་སྐྱེ་བོ་སྲིད་པར་སྐྱེ་བ་ལེན་པའི་རྒྱུར་
གྱུར་པའི་ཉོན་མོངས་ཐམས་ཅད་དང་ཉན་རང་གི་སྒོམ་སྤང་དུ་བྱེད་པའི་རང་
དབངམེད་པར་འཁོར་བར་སྐྱེ་བའི་རྒྱུའི་ཆ་རྣམས་བྱང་སེམས་ཀྱི་མཐོང་ལམ་
གྱིས་སྤངས་ཟིན་ཀྱང་། དེའི་གནས་ངན་ལེན་གྱི་ཆ་བྱང་སེམས་ཀྱི་སྒོམ་ལམ་གྱི་



354 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གནས་སྐབས་སུ་སྦྱོང་བར་བྱེད་པ་ལས་ས་གསུམ་པའི་གནས་ངན་ལེན་སྦྱང་བའི་
ཚད་བསྟན་པའོ། ། ཁ་ཅིག་ ཟད་པའི་དོན་ནི་གཏན་ཟད་པ་མ་ཡིན་ཏེ། མདོ་
ལས་བསྲབས་པར་གསུངས་པས་སོ། ། དེ་དག་གི་དོན་ནི་བྱང་སའི་དགོངས་པ་
ལྟར་ན། འཇིག་རྟེན་པའི་བསམ་གཏན་དང་། གཟུགས་མེད་ཀྱི་ཏིང་ངེ་
འཛིན་གྱི་མཐུས་འདོད་པ་དང་། གཟུགས་དང་། གཟུགས་མེད་ལ་ཆགས་པ་
དང་བྲལ་བ་ཡིན་ཏེ། སྔར་བཤད་པའི་མངོན་གྱུར་སྤངས་པའོ། ། དེས་ན་
བསྲབས་པ་ཞེས་གསུངས་པར་མངོན་ནོ། ། འཆིང་བ་ཡང་མངོན་པ་ནས་
བཤད་པ་ཡིན་པར་མངོན་ནོ། ། ཞེས་འཆད་པ་ནི་ནོར་ཏེ། འཇིག་རྟེན་པའི་
བསམ་གཏན་དང་། གཟུགས་མེད་ཀྱིས་འདོད་པ་སོགས་ལ་ཆགས་བྲལ་ས་
གསུམ་པར་བྱེད་དགོས་ན་ས་དང་པོར་སྙོམས་འཇུག་དགུ་ཆར་མ་ཐོབ་པར་ཐལ་
བའི་ཕྱིར་དང་། འཇིག་ རྟེན་པའི་ བསམ་ གཏན་ དང་ གཟུགས་མེད་ ཀྱིས་
གཟུགས་མེད་ལ་ཆགས་པ་དང་བྲལ་བར་བྱེད་ཀྱང་མི་ནུས་པའི་ ཕྱིར་དང་།
འཆིང་བ་ཡང་མངོན་པ་ནས་བཤད་པ་ཡིན་པར་འདོད་པ་ནི་དབུ་མ་ལས་བཤད་
པའི་ཉོན་མོངས་དང་། མངོན་པ་ལས་བཤད་པའི་ཉོན་མོངས་གཉིས་གང་ཟག་
གཅིག་གི་རྒྱུད་ལ་ སོ་ སོར་ཡོད་པར་འདོད་པ་གྲུབ་མཐའི་འདོད་ཚུལ་དང་།
དོན་གྱི་གནས་ཚུལ་མ་ཕྱེད་པར་གོང་དུ་བཤད་ཟིན་པའི་ཕྱིར་རོ། །
བཞི་པ་སྦྱིན་སོགས་གསུམ་གྱི་ཐུན་མོང་ཆོས་གསུམ་བཤད་པ་ནི། སྦྱིན་
སོགས་སོགས་ཏེ། ཁྱིམ་པའི་རྟེན་ཅན་གྱི་བྱང་ཆུབ་སེམས་དཔའི་དབང་དུ་བྱས་
པ་སྟེ། ཚུལ་ཁྲིམས་ཡང་མི་དགེ་བ་བཅུ་སྤོང་ངོ༌། །
ལྔ་པ་ས་ཡི་ཡོན་ཏན་བརྗོད་དེ་མཇུག་སྡུད་བསྟན་པ་ནི། རྒྱལ་བའི་
སོགས་ཏེ། ས་གསུམ་པ་ཉི་མའི་འོད་ཟེར་གྱི་དཔེས་བསྟན་པའོ། ། སེམས་
སྐྱེད་པ་གསུམ་པ་བཤད་ཟིན་ཏོ།། །།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 355
སེམས་བསྐྱེད་པ་བཞི་པ་འོད་འཕྲོ་བ་ལ་བཞི་སྟེ། བརྩོན་འགྲུས་
ཉིད་ཀྱི་ཆེ་བའི་ཡོན་ཏན་བརྗོད། ། བརྩོན་འགྲུས་ལྷག་པས་ ས་ཡི་ངོ་བོ་
བསྟན། ། བསྒོམས་པའི་ཉམས་ཀྱིས་ས་ཡི་ངེས་ཚིག་བསྟན། ། ས་དེའི་སྤངས་
པའི་ཁྱད་པར་རྣམ་པར་བཞག་པའོ། ། དང་པོ་ནི་ཡོན་ཏན་སོགས་སོ། །
གཉིས་པ་ནི་བརྩོན་འགྲུས་སོགས་སོ། ། གསུམ་པ་ནི་དེར་ནི་སོགས་ཏེ། སྣང་
བ་ཟངས་ཀྱི་འོད་བས་ལྷག་པ་ནི་ཉམས་ཀྱི་སྣང་བའོ། ། བཞི་པ་ནི། རང་དུ་
སོགས་ཏེ། འདིར་མདོ་ལས་འཇིག་ལྟ་སྔོན་དུ་འགྲོ་བའི་གང་ཟག་གི་བདག་
འཛིན་དང་། ཆོས་ཀྱི་བདག་འཛིན་ཟད་པར་གསུངས་པའི་དོན་ནི་ངོ་བོ་ས་
དང་པོ་ནས་སྤངས་ཟིན་ཀྱང་། འདིར་གནས་ངན་ལེན་ཟད་པ་སྟེ་སྔར་བཤད་
པདང་འདྲའོ། ། ཁ་ཅིག་ ཟད་པའི་དོན་ཡང་ས་དེའི་སྤང་བྱར་གྱུར་པའི་
བདག་འཛིན་གཉིས་ཀྱི་ས་བོན་སྤངས་པ་ཡིན་གྱི་ཐམས་ཅད་ཟད་པ་མ་ཡིན་
ནོ། ། མདོ་ལས་ཀྱང་འཇིག་ལྟ་ལྷན་སྐྱེས་ཡོད་པར་བསྟན་ནོ་ཞེས་སྨྲ་བ་ནི་ཆོས་
ཐམས་ཅད་ཀྱི་རང་བཞིན་རྣམ་དག་གི་གནས་ལུགས་མངོན་སུམ་དུ་རྟོགས་ཀྱང་
གང་ཟག་ལ་བདེན་པར་འཛིན་པའི་བདེན་འཛིན་མངོན་གྱུར་དུ་ཡོད་པའི་བྱང་
སེམས་འཕགས་པ་ནི་ངོ་མཚར་ཆེ་སྟེ། གྲུབ་མཐའ་ངན་པ་འདིས་གོང་འོག་
ཀུན་དུ་ཁྱབ་འདུག་གོ། ། སེམས་སྐྱེད་པ་བཞི་པ་བཤད་ཟིན་ཏོ།། །། །
སེམས་བསྐྱེད་པ་ལྔ་པ་སྦྱང་དཀའ་བ་ལ་གསུམ་སྟེ། སའི་ངེས་ཚིག
ཕར་ཕྱིན་ལྷག་པ། ཡོན་ཏན་གཞན་བསྟན་པའོ། ། དང་པོ་ནི། བདག་ཉིད་
སོགས་སོ། ། གཉིས་པ་ནི། བསམ་གཏན་ལྷག་ཅིང་ཅེས་པའོ། ། གསུམ་པ་
ནི། བློ་བཟང་སོགས་ཏེ། འདིར་འགྲེལ་པར་བློ་བཟང་ཞེས་བྱ་བ་ནི་འཕགས་
པ་རྣམས་སོ། ། དེ་ དག་ གི་ བདེན་པ་རྣམས་ ནི་ བློ་བཟང་བདེན་ པ་ སྟེ།
འཕགས་པའི་བདེན་པ་རྣམས་ཞེས་བྱ་བའི་དོན་ཏོ། ། རང་བཞིན་ནི་རང་གི་ངོ་



356
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བོའོ། ། ཤེས་པ་ཞིབ་མོས་ཁོང་དུ་ཆུད་པར་བྱ་བའི་རང་བཞིན་ནི་རང་བཞིན་
ཞིབམོ་སྟེ་ཞེས་གསུངས་པས་ཞིབ་མོ་ནི་ཡུལ་གྱི་ཁྱད་ཆོས་ཡིན་ནོ། ། ཁ་ཅིག་
རིགས་པ་དྲུག་ཅུ་པའི་འགྲེལ་བར་བདེན་པ་གཞན་གསུམ་ཀུན་རྫོབ་བདེན་པ་
དང་། འགོག་བདེན་དོན་དམ་བདེན་པར་གསུངས་ཚུལ་དང་། འདིར་ཡང་
དེ་ལ་སྡུག་བསྔལ་དང་ཀུན་འབྱུང་དང་། ལམ་གྱི་བདེན་པ་ནི་ཀུན་རྫོབ་ཀྱི་
བདེན་པའི་ཁོངས་སུ་གཏོགས་སོ། ། འགོག་པའི་བདེན་པ་ནི་དོན་དམ་པའི་
རང་གི་ངོ་བོ་ཞེས་གསུངས་པ་ཤེས་བྱེད་དུ་བྱས་ནས་འགོག་བདེན་ཀུན་རྫོབ་
བདེན་པར་སྨྲ་བ་ནི་མཐའ་མ་ཆོད་པའོ་ཞེས་གཞན་ལ་དགག་པ་བརྗོད་པ་ནི་
དོན་ལ་དེ་ལྟར་ཡིན་ཀྱང་། ཁྱེད་རང་ལ་ཁས་བླངས་འགལ་ཏེ། དེ་ཁོ་ན་ཉིད་
མ་རྟོགས་པའི་སོ་སོའི་སྐྱེ་བོས་བདེན་བཞི་མི་རྟག་ལ་སོགས་བཅུ་དྲུག་མངོན་སུམ་
དུ་རྟོགས་པར་ཁས་བླངས་པའི་ཕྱིར་རོ། ། སེམས་སྐྱེད་པ་ལྔ་པ་བཤད་ཟིན་
ཏོ༎ །། །
སེམས་བསྐྱེད་པ་དྲུག་པ་མངོན་དུ་གྱུར་པ་ལ་བཞི་སྟེ། ཤེར་ཕྱིན་
ལྷག་པས་འགོག་པ་ ཐོབ་ པར་བསྟན། ། ཞར་ལ་ ཤེར་ ཕྱིན་ ཉིད་ཀྱི་ཆེ་བ་
བརྗོད། ། ཤེར་ཕྱིན་དེ་ལ་འཇུག་ཚུལ་གཏན་ལ་དབབ། ། ཚུལ་དེས་ཐོབ་པའི་
ཡོན་ཏན་བསྡུས་ཏེ་བསྟན་པའོ། ། དང་པོ་ནི་མངོན་གྱུར་སོགས་ཏེ། ས་ལྔ་
པར་བསམ་གཏན་གྱི་ཕར་ཕྱིན་ཡོངས་སུ་དག་པ་ཐོབ་པས་ས་དྲུག་པར་ཞི་གནས་
ཕུལ་དུ་བྱུང་བ་ལ་གནས་ཤིང་ལྷག་མཐོང་རྟེན་འབྲེལ་ཟབ་མོའི་དེ་ཁོ་ན་ཉིད་
མཐོང་བའི་བྱང་ཆུབ་སེམས་དཔའ་ནི་ཤེར་ཕྱིན་ལྷག་པར་ཐོབ་པས་སྤྲོས་པ་
མཐའ་དག་བཀག་པའི་འགོག་པ་ཐོབ་པར་འགྱུར་གྱི་སྔ་རོལ་དུ་ནི་མ་ཡིན་ཏེ།
ཤེས་རབ་ལྷག་པར་གྱུར་པ་མེད་པའི་ཕྱིར། ཅིའི་ཕྱིར་མངོན་དུ་གྱུར་པ་ཞེས་བྱ་
ཞེ་ན། གཟུགས་བརྙན་དང་འདྲ་བའི་ཆོས་ཉིད་ཁོང་དུ་ཆུད་པའི་ཕྱིར་དང་།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 357
བྱང་ཆུབ་སེམས་དཔའི་ས་ལྔ་པར་ལམ་གྱི་བདེན་པ་ལ་དམིགས་པའི་ཕྱིར་དང་།
རྫོགས་པའི་སངས་རྒྱས་ཀྱི་ཆོས་ལ་མངོན་དུ་ཕྱོགས་པའི་ཕྱིར་ཞེས་རྒྱུ་མཚན་
གསུམ་གསུངས་སོ། ། གཉིས་པ་ནི། ཇི་ལྟར་སོགས་ཏེ། མདོ་སྡུད་པ་ལས།
དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་རྣམས། ། ལམ་ཡང་མི་ཤེས་གྲོང་
ཁྱེར་འཇུག་པར་ག་ལ་ནུས། ། ཤེས་རབ་མེད་ན་མིག་མེད་ཕ་རོལ་ཕྱིན་ལྔ་
འདིས། ། དམིགས་བུ་མེད་པས་བྱང་ཆུབ་རེག་པར་ནུས་མ་ཡིན། ། གང་ཚེ་
ཤེས་རབ་ཀྱིས་ནི་རབ་ཏུ་ཟིན་གྱུར་པ། ། དེ་ཚེ་མིག་རྙེད་གྱུར་ཅིང་འདི་ཡི་མིང་
ཐོབ་བོ། ། ཞེས་སོ། །
གསུམ་པ་ལ་གསུམ་སྟེ། གང་ལ་བརྟེན་ནས་བཤད་པའི་ཚུལ། ། གང་
ལ་བཤད་པར་བྱ་བའི་ཡུལ། ། བཤད་བྱའི་སྟོང་ཉིད་གཏན་ལ་དབབ་པའོ། །
དང་པོ་ནི། ཇི་ལྟར་སོགས་ཏེ། འདི་རྟེན་འབྱུང་བའི་དེ་ཉིད་མཐོང་བ་དེ། །
ཤེས་རབ་གནས་པས་འགོག་པ་ཐོབ་པར་འགྱུར། ། ཞེས་སྨྲས་ན། རྟེན་ཅིང་
འབྲེལ་བར་འབྱུང་བའི་དེ་ཁོ་ན་ཉིད་ནི་གང་། ས་དྲུག་པའི་བྱང་སེམས་ཀྱིས་དེ་
མཐོང་བའི་ཚུལ་ཇི་ལྟར་སྙམ་ན། དེའི་རང་གི་ངོ་བོ་ནི་མ་རིག་པའི་ལིང་ཐོག་
མཐུག་པོས་བློ་གྲོས་ཀྱི་མིག་མ་ལུས་པར་གཡོགས་པ་བདག་ཅག་གི་ཡུལ་དུ་ཉེ་
བར་འགྲོ་བ་མ་ཡིན་གྱི་ས་དྲུག་པ་ལ་སོགས་པ་ས་གོང་མ་ལ་གནས་པའི་བྱང་ཆུབ་
སེམས་དཔའ་རྣམས་ཀྱི་ཡུལ་དུ་ནི་འགྱུར་བ་ཡིན་ཏེ། དེའི་ཕྱིར་ཁོ་བོ་ཅག་ལ་དྲི་
བར་བྱ་བ་མ་ཡིན་གྱི་དྲི་མ་མེད་པའི་བློ་མངའ་བའི་བྱང་ཆུབ་སེམས་དཔའ་དང་
སངས་རྒྱས་བཅོམ་ལྡན་འདས་དེ་དག་ཉིད་ལ་དྲི་བར་བྱའོ། ། ཞེས་གསུངས་པ་
ནི་སློབ་དཔོན་ཟླ་བ་རང་ཉིད་ས་མ་ཐོབ་པར་ལུང་རིགས་དང་བླ་མའི་མན་ངག་
ལ་བརྟེན་ནས་བསྟན་བཅོས་རྩོམ་པ་ཡིན་ན་འདི་དག་སྒྲ་ཇི་བཞིན་པ་སྟེ། ལུང་
རིགས་དང་། བླ་མའི་མན་ངག་ལ་མ་བརྟེན་པར་དེ་ཁོ་ན་ཉིད་རང་སྟོབས་ཀྱིས་



358
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྟོན་པར་མི་ནུས་པའི་ཕྱིར་རོ། ། ས་ཐོབ་ནས་རྩོམ་པ་ཡང་དགག་པར་མི་ནུས་
པས་དེ་ལྟར་ན་མ་འོངས་པའི་འཆད་པ་པོ་དང་། རྩོམ་པ་པོ་རྣམས་ཀྱི་ང་རྒྱལ་
བཅག་པའི་ཆེད་དུ་ཁེངས་པ་སྐྱུང་བ་སྟེ། སློབ་དཔོན་ཞི་བ་ལྷས་སྔོན་ཆད་མ་
བྱུང་བ་ཡང་འདིར་བརྗོད་མེད། ། སྡེབ་སྦྱོར་མཁས་པའང་བདག་ལ་ཡོད་མིན་
ཏེ། ། ཞེས་པ་ལྟར་རོ། ། གལ་ཏེ་འཕགས་པ་ཤེས་རབ་ཀྱི་ཕ་རོལ་དུ་ཕྱིན་པ་
དང་། འཕགས་པ་ས་བཅུ་པ་ལ་སོགས་པ་མདོ་སྡེ་གང་དག་འདོན་པ་དེ་དག་
ལས་ཤེས་རབ་ཀྱི་ཕ་རོལ་དུ་ཕྱིན་པ་ལ་སྤྱོད་པའི་བྱང་ཆུབ་སེམས་དཔས་ཇི་ལྟར་
རྟེན་ཅིང་འབྲེལ་བར་འབྱུང་བའི་དེ་ཉིད་མཐོང་བ་ཞེས་བྱ་བ་གསུངས་པ་མ་ཡིན་
ནམ། དེའི་ ཕྱིར་ལུང་གི་རྗེས་སུ་འབྲངས་ནས་བཤད་པར་རིགས་སོ་ཞེ་ན།
འདི་ཡང་ཡོད་པ་མ་ཡིན་ཏེ། ལུང་གི་དགོངས་པ་ངེས་པར་དཀའ་བའི་ཕྱིར་
བདག་ཅག་འདྲ་བས་ལུང་ལས་ཀྱང་དེ་ཁོ་ན་ཉིད་བསྟན་པར་མི་ནུས་སོ། །
རང་ཉིད་ཀྱི་དབང་དུ་བྱས་ནས་དེ་སྐད་དུ་བརྗོད་ཀྱི་བསྟན་བཅོས་ཚད་མར་གྱུར་
བའི་སྐྱེས་བུས་བྱས་ཤིང་ལུང་ཕྱིན་ཅི་མ་ལོག་པར་འཆད་པ་མཐོང་བ་ལས་ལུང་
གི་དགོངས་པ་ངེས་པ་ནི་ཤེས་རབ་ཀྱི་ཕ་རོལ་དུ་ཕྱིན་པ་ལ་སྤྱོད་པའི་བྱང་ཆུབ་
སེམས་དཔས་ཆོས་རྣམས་ཀྱི་བདག་ཉིད་ཇི་ལྟ་བ་ཉིད་ཇི་ལྟར་མཐོང་བ་དེ་ལྟར་
འཕགས་པ་ཀླུ་སྒྲུབ་ཀྱིས་ལུང་ཕྱིན་ཅི་མ་ལོག་པར་མཁྱེན་ནས་དབུ་མའི་བསྟན་
བཅོས་ལས་རིགས་པ་དང་ལུང་དག་གིས་ཆོས་རྣམས་ཀྱི་བདག་ཉིད་ཇི་ལྟ་བ་ཉིད་
རང་བཞིན་མེད་པའི་མཚན་ཉིད་ཅན་ཆེས་གསལ་བར་བསྟན་ཏོ། ། དེའི་ཕྱིར་
ཇི་ལྟར་འཕགས་པ་ཀླུ་སྒྲུབ་ཀྱི་ཞལ་སྔ་ནས་རིགས་པ་དང་ལུང་དག་གིས་ཆོས་
རྣམས་ཀྱི་དེ་ཉིད་བསྟན་པ་དེ་ཁོ་ན་ལྟར། བདག་གིས་དེས་ཉེ་བར་བསྟན་པའི་
ལུགས་ཇི་ལྟར་གནས་པ་བཞིན་དུ་བརྗོད་པར་བྱའོ། ། ཅི་སྟེ་རེ་ཞིག་འཕགས་པ་
ཀླུ་སྒྲུབ་དེ་ཉིད་ལ་ལུང་ཕྱིན་ཅི་མ་ལོག་པར་ངེས་པ་ཇི་ལྟར་ཡོད་ཅེ་ན། ལུང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 359 །
ལས་ཏེ། དེ་སྐད་དུ་འཕགས་པ་ལང་ཀར་གཤེགས་པ་ལས། ལྷོ་ཕྱོགས་བྷེ་དའི་
ཡུལ་དུ་ནི། ། དགེ་སློང་དཔལ་ལྡན་ཆེར་གྲགས་པ། ། དེ་མིང་ཀླུ་ཞེས་བོད་པ་
སྟེ། ། ཡོད་དང་མེད་པའི་ཕྱོགས་འཇིག་པ། ། ང་ཡི་ཐེག་པ་འཇིག་རྟེན་
ན། ། བླ་མེད་ཐེག་ཆེན་རབ་བསྟན་ནས། ། རབ་ཏུ་དགའ་བའི་ས་བསྒྲུབས་
ཏེ། ། བདེ་བ་ཅན་དུ་དེ་འགྲོའོ། ། ཞེས་གསུངས་པ་དང་། ཡང་འཕགས་པ་
སྤྲིན་ཆེན་པོ་སྟོང་ཕྲག་བཅུ་གཉིས་པ་ལས་ཀྱང་། ཀུན་དགའ་བོ་ལི་ཙ་བྱི་གཞོན་
ནུ་སེམས་ཅན་ཐམས་ཅད་ཀྱིས་མཐོང་ན་དགའ་བ་ཞེས་བྱ་བ་འདི་ནི་ང་མྱ་ངན་
ལས་འདས་ནས་ལོ་བཞི་བརྒྱ་ལོན་པ་ན་ཀླུ་ཞེས་བྱ་བའི་དགེ་སློང་དུ་གྱུར་ནས་
ངའི་བསྟན་པ་རྒྱས་པར་རབ་ཏུ་བསྟན་ཏེ། མཐར་གྱིས་རབ་ཏུ་དང་བའི་འོད་
ཅེསབྱ་བའི་འཇིག་རྟེན་གྱི་ཁམས་སུ་དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ཡེ་ཤེས་འབྱུང་གནས་འོད་ཅེས་བྱ་བར་འགྱུར་
རོ་ཞེས་གསུངས་སོ། ། དེའི་ཕྱིར་འདིས་ལུང་ཕྱིན་ཅི་མ་ལོག་པར་ངེས་པར་གྲུབ་
བོ། ། ཞེས་འགྲེལ་པར་གསུངས་པ་འདིས་སོ་སོ་སྐྱེ་བོས་ལུང་རིགས་དང་བླ་མའི་
མན་ངག་ལ་མ་བརྟེན་པར་བཀའི་དགོངས་པ་རང་དབང་དུ་འགྲེལ་བའི་བསྟན་
བཅོས་རྩོམ་མི་ནུས་ཤིང་བཀའི་དགོངས་པ་རང་དབང་དུ་འགྲེལ་བའི་བསྟན་
བཅོས་རྩོམ་པ་ལ་ས་ཐོབ་དགོས་པར་བསྟན་ཏེ། སློབ་དཔོན་སེང་གེ་བཟང་
པོས། ཤེས་རབ་མི་གསལ་བསྟན་བཅོས་ཀུན། ། ཕྱི་རོལ་གྱུར་དག་ག་ན་
ཞིག ། འཕགས་བློའི་སྤྱོད་ཡུལ་བདག་ཉིད་ཆེ། ། བསྟན་བཅོས་དོན་ནི་གང་
ན་ཡིན། ། ཅེས་གསུངས་པ་ལྟར་རོ། །
གཉིས་པ་ལ་གསུམ་སྟེ། སྣོད་ལ་བསྟན་པར་བྱ་བ། དེ་ལ་བསྟན་པའི་
ཕན་ཡོན། དེས་ན་མཉན་པར་གདམས་པའོ། ། དང་པོ་ནི། སོ་སོའི་སོགས་
ཏེ། སྤྱིར་སྟོང་པ་ཉིད་ཀྱི་ལྟ་བ་སྟོན་པའི་ཡུལ་ལ་གསུམ་སྟེ། ཕྱི་ནང་གི་དངོས་



360 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པོར་སྨྲ་བའི་གྲུབ་མཐའ་ཁས་ལེན་པ་ལ། ཐལ་འགྱུར་གྱི་རིགས་པས་ལོག་རྟོག་
བཅོམ་པའི་སྒོ་ནས་བསྟན་པར་བྱ་བ་དང་། ལས་དང་པོ་པ་བློ་རིམ་གྱིས་སྦྱངས་
ནས་བསྟན་པར་བྱ་བ་དང་། ཐེག་ཆེན་གྱི་རིགས་སད་པ་ལ་དང་པོ་ཉིད་ནས་
བསྟན་པར་བྱ་བ་རྣམས་སོ། ། དང་པོ་ནི་སློབ་དཔོན་འདིས་གྲངས་ཅན་པས་མྱུ་
གུ་ཡོད་པ་བདག་ལས་སྐྱེ་བར་ཁས་བླངས་པ་ལ་སྐྱེ་བ་དོན་མེད་དུ་ཐལ་བ་སོགས་
ཀྱི་གནོད་བྱེད་བརྗོད་པས་བདག་ལས་སྐྱེ་བའི་ལོག་རྟོག་བཟློག མྱུ་གུ་རང་
བཞིན་གྱིས་སྐྱེ་བའི་སྒྲུབ་བྱེད་ཀྱང་བདག་སྐྱེ་ལས་གཞན་མ་མཐོང་བས་རང་
བཞིན་སྐྱེ་མེད་ཀྱི་དོན་རྟོགས་པར་གསུངས་པ་ལྟ་བུ་སྟེ་ཆོས་དང་གང་ཟག་བདེན་
པརགྲུབ་པའི་སྒྲུབ་བྱེད་འགོད་པའི་དངོས་སྨྲ་བ་ཐམས་ཅད་ལའང་དེ་བཞིན་
ནོ། །
གཉིས་པ་ནི། བློ་སྦྱངས་མ་བྱས་སེམས་ཅན་ལ། ། སྟོང་པ་ཉིད་ནི་སྟོན་
པ་དང་། ། ཞེས་བྱང་ཆུབ་སེམས་དཔའི་རྩ་ལྟུང་དུ་གསུངས་པས། གྲུབ་
མཐའ་ལ་མ་ཞུགས་པའི་ལས་དང་པོ་པ་དལ་འབྱོར་རྙེད་དཀའ་སོགས་ཀྱིས་བློ་
རིམ་གྱིས་སྦྱངས་ནས་ཕྱིས་སྟོང་ཉིད་སྟོན་དགོས་པར་གྲུབ་བོ། །
གསུམ་པ་ནི་མདོ་སྡེ་ས་བཅུ་པ་ལས། དུ་བ་ལས་ནི་མེར་ཤེས་དང་། །
ཆུ་སྐྱར་ལས་ནི་ཆུར་ཤེས་ལྟར། ། བྱང་ཆུབ་སེམས་དཔའ་བློ་ལྡན་གྱི། ། རིགས་
ནི་མཚན་མ་དག་ལས་ཤེས། ། ཞེས་པའི་དོན་རིན་ཆེན་ཕྲེང་བར། ཟབ་མོ་
འཁུ་འཕྲིག་ཅན་འཇིགས་པ། ། བྱང་ཆུབ་སྒྲུབ་པ་ཁ་ཅིག་ལའོ། ། ཞེས་དང་།
འཁུ་འཕྲིག་གི་དོན། གཞུང་འདིར་བཤད་པའི་ལུས་ངག་གི་མཚན་མ་སྟེ། དེ་
དག་ལྡན་པ་རྣམས་སོ། ། འདི་ནི་རྒྱུད་བླ་དང་མདོ་སྡེ་རྒྱན་དུ། བྱང་སེམས་
འཕགས་པའི་རྒྱུར་ཐེག་ཆེན་གྱི་ཆོས་ལ་མོས་པ་སོགས་བཞི་གསུངས་པའི་ཆོས་
མོསདང་། མོས་པའི་ལེའུ་ནས་གསུངས་པའི་མོས་པ་རྣམས་དང་དོན་གཅིག་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 361
གོ ། བསྟན་པའི་ཚུལ་ཡང་གཞུང་ནས་བཤད་པའི་རིགས་པ་རྣམས་ཀྱིས་
བསྟན་དགོས་ཏེ། རིགས་པས་མ་བསྟན་པར་དམ་བཅའི་ཚིག་ཙམ་གྱིས་བསྟན་
ན་དོན་མི་ངེས་པས་དབང་རྣོན་ངེས་པ་མི་སྐྱེ་ཞིང་དབང་རྟུལ་ལ་ནི་སྟོང་ཉིད་
སྤངས་ནས་ངན་འགྲོར་འགྲོ་བའམ་སྟོང་ཉིད་ཀྱི་དོན་མེད་པ་ཉིད་དུ་བཟུང་ནས་
དངོས་པོ་ཐམས་ཅད་ལ་སྐུར་པ་འདེབས་པའི་ལོག་རྟོག་འཕེལ་བར་བྱེད་པའི་
ཕྱིར་ཏེ། དབུ་མ་རྩ་བར། སྟོང་པ་ཉིད་ལ་ལྟ་ཉེས་ན། ། ཤེས་རབ་ཆུང་
རྣམས་ཕུང་བར་འགྱུར། ། ཇི་ལྟར་སྦྲུལ་ལ་བཟུང་ཉེས་དང་། ། རིག་སྔགས་
ལོག་པར་བསྒྲུབས་པ་བཞིན། ། ཅེས་དང་། རིན་ཆེན་ཕྲེང་བར། ཆོས་འདི་
ལོག་པར་ཤེས་གྱུར་ན། ། མི་མཁས་རྣམས་ནི་ཆུད་ཀྱང་འཛའ། ། འདི་ལྟར་
མེད་པར་ལྟ་བ་ཡི། ། མི་གཙང་དེར་ནི་བྱིང་བར་འགྱུར། ། ཞེས་གསུངས་པ་
ལྟར་རོ། ། གཞུང་ནས་བཤད་པའི་རིགས་པ་རྣམས་དངོས་སྨྲ་བ་འགོག་པའི་
རིགས་པ་མ་ཡིན་ནམ་སྙམ་ན་ཡིན་མོད། ཡུལ་དང་པོ་ལ་ནི་རང་རང་གི་གྲུབ་
མཐས་བཏགས་པའི་ལོག་རྟོག་བཟློག་པའི་སྒོ་ནས་བསྟན་ལ། ཕྱི་མ་གཉིས་ལ་
ནི་དངོས་པོ་རང་བཞིན་གྱིས་ཡོད་ན་ཡོད་ཚུལ་འདི་དག་ལས་མ་འདས་སོ་ཞེས་
པའི་མཐའ་གཅོད་པའི་སྒོ་ནས་སྟོན་པ་སྟེ། གཞན་དུ་ན་གཞུང་འདིར་ཡུལ་ཕྱི་
མ་ཁོ་ན་ལ་དེ་ཁོ་ན་ཉིད་བསྟན་པར་གསུངས་ཤིང༌། བསྟན་བྱའི་དེ་ཁོ་ན་ཉིད་
དེ་མཐའ་བཞིའི་སྐྱེ་བ་བཀག་པའི་སྒོ་ནས་བསྟན་པ་དེ་ཇི་ལྟར་འཆད། གཞུང་
ལུགས་ཆེན་པོའི་གོང་འོག་བསྒྲིགས་ནས་སྐབས་འདིར་སྐབས་སུ་བབ་པ་འདི་
ཉིད་ཡིན་ཅེས་པའི་སྒོ་ནས་བཤད་པར་བྱ་ཡི་གཅིག་མཐོང་བ་རྒྱུ་མཚན་དུ་བྱས་
ནས་གཞན་རྣམས་དོར་བར་མི་བྱའོ། ། གཉིས་པ་ནི། དེ་ལ་སོགས་ཏེ་ཡུལ་
གསུམ་ཆར་ལ་ཡང་སྟོང་ཉིད་ཀྱི་ལྟ་བ་ངེས་པའི་རྗེས་སུ་ཡོན་ཏན་འདི་དག་
འབྱུང་བར་འདྲ་སྟེ། ཟབ་ཅིང་རྒྱ་ཆེའི་ཚུལ་ལ་མཁས་དགོས་པའི་ཕྱིར་རོ། །



362
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གསུམ་པ་ནི། ཟབ་ཅིང་སོགས་སོ། ། གསུམ་པ་བཤེད་བྱའི་སྟོང་ཉིད་
གཏན་ལ་དབབ་པ་ལ་གཉིས་ཏེ། ཐུན་མོང་ཐེག་པས་རྟོགས་བྱའི་སྟོང་ཉིད་
བཤད། ། ཐེག་པ་ཆེན་པོས་རྟོགས་བྱའི་སྟོང་ཉིད་བཤད་པའོ། ། དང་པོ་ལ་
གཉིས་ཏེ། རྟེན་འབྲེལ་ཆོས་ཀྱི་བདག་མེད་སྒོ་ནས་བཤད། ། རྟེན་འབྲེལ་གང་
ཟག་བདག་མེད་སྒོ་ནས་བཤད་པའོ། ། དང་པོ་ལ་གསུམ་སྟེ། དེ་ཁོ་ན་ཉིད་
ལུང་ལས་ངེས་པའི་ཚུལ། བསྟན་བཅོས་སུ་གཏན་ལ་དབབ་པའི་ཚུལ། དེ་
ཉིད་གཞུང་འདིར་རིགས་པས་བསྒྲུབ་པའི་ཚུལ་ལོ། ། དང་པོ་ནི་འཕགས་པ་ས་
བཅུ་པ་ལས། ཀྱེ་རྒྱལ་བའི་སྲས་དག་བྱང་ཆུབ་སེམས་དཔའི་ས་ལྔ་པ་ལ་ལམ་
ཤིན་ཏུ་ཡོངས་སུ་རྫོགས་པ་དེ་བྱང་ཆུབ་སེམས་དཔའི་ས་དྲུག་པ་ལ་འཇུག་སྟེ།
དེ་ཆོས་མཉམ་པ་ཉིད་བཅུས་འཇུག་གོ། ། བཅུ་གང་ཞེ་ན་འདི་ལྟ་སྟེ། ཆོས་
ཐམས་ཅད་མཚན་མ་མེད་པར་མཉམ་པ་ཉིད་དང་། ། ཆོས་ཐམས་ཅད་མཚན་
ཉིད་མེད་པར་མཉམ་པ་ཉིད་དང༌། དེ་བཞིན་དུ་སྐྱེ་བ་མེད་པ་དང་། མ་སྐྱེས་
པདང་། དབེན་པ་དང་། གདོད་མ་ནས་རྣམ་པར་དག་པ་དང་། སྤྲོས་པ་
མེད་པ་དང་། བླང་བ་མེད་པ་དང་དོར་བ་མེད་པར་མཉམ་པ་ཉིད་དང༌།
ཆོས་ཐམས་ཅད་སྒྱུ་མ་དང་། རྨི་ལམ་དང་། མིག་ཡོར་དང་། བྲག་ཆ་དང་།
ཆུ་ཟླ་དང་། གཟུགས་བརྙན་དང་། སྤྲུལ་པ་ལྟ་བུར་མཉམ་པ་ཉིད་དང་།
ཆོས་ཐམས་ཅད་དངོས་པོ་དང་དངོས་པོ་མེད་པ་གཉིས་སུ་མེད་པར་མཉམ་པ་
ཉིད་དོ། ། དེ་ཆོས་ཐམས་ཅད་ཀྱི་རང་བཞིན་དེ་ལྟར་རབ་ཏུ་རྟོགས་པ་ན། རྣོ་
ཞིང་རྗེས་སུ་མཐུན་པའི་བཟོད་པས་བྱང་ཆུབ་སེམས་དཔའི་ས་དྲུག་པ་མངོན་དུ་
གྱུར་པ་རྗེས་སུ་ཐོབ་སྟེ། ཞེས་གསུངས་པ་ལྟ་བུ་སྟེ། དང་པོ་བརྒྱད་དོན་དམ་
པར་མཉམ་པ་ཉིད་དང་། དགུ་པ་སྒྱུ་མ་སོགས་དཔེ་བདུན་གྱིས་བསྟན་པ་ནི་
ཀུན་རྫོབ་ཏུ་མཉམ་པ་ཉིད་དང་། ཐ་མ་ནི་བདེན་པ་གཉིས་ཆར་དུ་མཉམ་པ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 363
ཉིད་དོ། ། རྣོ་བ་ནི་མཉམ་པ་ཉིད་བཅུ་པོ་ལ་ཐུགས་ཤིན་ཏུ་གསལ་བ་དང་།
རྗེས་སུ་མཐུན་པའི་བཟོད་པ་ནི་དེ་དག་ལ་མི་སྐྲག་པ་སྟེ་དེའི་སྒོ་ནས་ས་དྲུག་པ་
འཐོབ་ཅེས་པའོ། །
གཉིས་པ་ནི་དེའི་ཕྱིར་འདིར་ཆོས་སྐྱེ་བ་མེད་པ་མཉམ་པ་ཉིད་ཁོ་ན་
རིགས་པས་བསྟན་པ་ཉིད་ཀྱིས་ཆོས་མཉམ་པ་ཉིད་གཞན་བསྟན་པར་སླ་བར་
དགོངས་ཏེ། སློབ་དཔོན་གྱིས་དབུ་མའི་བསྟན་བཅོས་ཀྱི་དང་པོར། བདག་
ལས་མ་ཡིན་གཞན་ལས་མིན། ། གཉིས་ལས་མ་ཡིན་རྒྱུ་མེད་མིན། ། དངོས་པོ་
གང་དག་གང་ན་ཡང་། ། སྐྱེ་བ་ནམ་ཡང་ཡོད་མ་ཡིན། ། ཞེས་ཉེ་བར་བཀོད་
པཡིན་ནོ། ། འདིར་འོག་གི་ཡོད་པ་མ་ཡིན་ཅེས་པ་བདག་ལས་ཞེས་སོགས་
བཞི་དང་འབྲེལ་བས་དམ་བཅའ་སྟོན་ཏེ། ཕྱི་ནང་གི་དངོས་པོ་གང་དག་ཡུལ་
དུས་གྲུབ་མཐའ་གང་ནའང་བདག་ལས་སྐྱེ་བ་ནམ་ཡང་སྲིད་པ་མ་ཡིན་ནོ་ཞེས་
སོགས་བཞི་སྦྱར་བར་བྱའོ། ། གྲུབ་མཐའ་གང་ནའང་ཞེས་པའི་དོན་ནི་དབང་
གིས་ཞེས་པའི་དོན་ཡིན་གྱི་ལུགས་ལ་ཞེས་པའི་དོན་མ་ཡིན་ནོ། ། དམ་བཅའ་
བཞི་པོ་འདི་ཉིད་སྒྲུབ་པའི་རིགས་པ་ལ། སློབ་དཔོན་སངས་རྒྱས་བསྐྱང་དང་།
ལེགས་ལྡན་བྱེད་གཉིས་ཀྱིས་ཕྱེ་བའི་ཐལ་འགྱུར་དང་རང་རྒྱུད་ཀྱི་སྲོལ་ཆེན་པོ་
གཉིས་སྣང་སྟེ། འདི་ལ་ཐལ་རང་གི་ཁྱད་པར་ངོས་བཟུང་། རང་རྒྱུད་ཀྱི་
ལུགས་དགག ཐལ་འགྱུར་གྱི་ལུགས་བྱེ་བྲག་ཏུ་བཤད་པའོ། ། དང་པོ་ལ།
ཁ་ཅིག་ཀུན་གཞི་ཁས་ལེན་མི་ལེན་དང་། ཉོན་ཡིད་ཁས་ལེན་མི་ལེན་དང་།
རང་རིག་དང་ཕྱི་དོན་ཁས་ལེན་མི་ལེན་སོགས་ཀྱི་ཁྱད་པར་ནི་འོག་ཏུ་འགོག་
པར་འགྱུར་ལ། དོན་དམ་གྱི་དགག་བྱའི་ཁྱད་པར་ལ་རང་རྒྱུད་པའི་སྐབས་སུ་
བློ་ལ་སྣང་བའི་དབང་གིས་བཞག་པ་མ་ཡིན་པར་ཆོས་དེ་རྣམས་ཀྱི་སྡོད་ལུགས་
ཅིག་ཡོད་པར་འཛིན་པ་ནི་ཐོག་མ་མེད་པ་ནས་ཞུགས་པའི་ལྷན་སྐྱེས་ཀྱི་བདེན་



364
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འཛིན་ནོ། ། རང་རྒྱུད་པས་འདིར་བཞག་པ་ནི་ཐལ་འགྱུར་བའི་དགག་བྱ་
འཛིན་པའི་བློ་ལ་ལྟོས་ན་ཤིན་ཏུ་རགས་པས་ཕྲ་བའི་བདེན་འཛིན་ལྷན་སྐྱེས་ནི་
མ་ཡིན་ནོ། ། ནམ་ཞིག་བདེན་འཛིན་དེས་གཟུང་བའི་བདེན་གྲུབ་རིགས་པས་
ཁེགས་པ་ན་སྒྱུ་མ་མཁན་བཞིན་དུ་ཕྱི་ནང་གི་ཆོས་རྣམས་ལ་ནང་གི་བློའི་དབང་
གིསམ་བཞག་པའི་སྡོད་ལུགས་ཡོད་པར་མི་འཛིན་པར་བློའི་དབང་གིས་བཞག་
པའི་ཡོད་པ་ཙམ་དུ་ཤེས་པར་འགྱུར་རོ་ཞེས་དང་། རང་རྒྱུད་པས་དེ་རིགས་
པས་འགོག་ཚུལ་གྱི་སྐབས་སུ་དངོས་པོ་ལ་གཟུགས་ཅན་ཡིན་མིན་གཉིས་སུ་ཁ་
ཚོན་ཆོད་ཅིང་གཟུགས་ཅན་ལ་ ཤར་ལ་སོགས་པའི་ཕྱོགས་ཀྱི་ཆ་མེད་དང་།
ཤེས་པ་ལ་དུས་སྔ་ ཕྱིའི་ཆ་མེད་དགག་པ་གཞན་ནས་བཤད་པ་ལྟར་བྱ་ལ།
དངོས་པོ་ལ་ཆ་བཅས་ཀྱིས་ཁྱབ་པར་བསྒྲུབ། དེ་ནས་ཆ་དང་ཆ་ཅན་གཉིས་ཀ་
ངོ་བོ་ཐ་དད་ན་འབྲེལ་མེད་དུ་འགྱུར་བས་དགག་ལ་ངོ་བོ་གཅིག་ཏུ་བསྟན།
དེའི་ཚེ་དེ་ལ་ཡིད་ཅི་ལྟར་གཏད་པ་ན་ཡིན་ཚུལ་ངོ་བོ་གཅིག་ཡིན་ཀྱང་སྣང་ཚུལ་
ལངོ་བོ་ཐ་དད་དུ་སྣང་བ་སྟོན་དུ་མེད་པས་སྒྱུ་མ་བཞིན་དུ་དེར་སྣང་བ་དང་།
དེས་སྟོང་པ་གཉིས་ཚོགས་པར་གཏན་ལ་དབབ། དེ་ནས་དེ་འདྲ་དེ་བློ་ལ་སྣང་
བའི་དབང་གིས་བཞག་པའི་བརྫུན་པའི་སྡོད་ལུགས་ལ་འགལ་བ་མེད་ཀྱང་གཞི་
དེ་བློ་ལ་སྣང་བའི་དབང་གིས་བཞག་པ་མིན་པའི་སྡོད་ལུགས་ཡིན་ན་གཏན་མི་
རིགས་ཏེ་ཞེས་དང་། དེ་ལྟར་ན་བློ་ལ་སྣང་བའི་དབང་གིས་བཞག་པ་མིན་པའི་
སྡོད་ལུགས་མེད་ ཀྱང་། དེའི་དབང་གིས་བཞག་པའི་སྡོད་ལུགས་མིང་དུ་
བཏགས་པ་ཙམ་མིན་པ་གཅིག་ཡོད་པ་ལུགས་འདི་ལ་མི་འགལ་བས་དབུ་མ་པ་
གཉིས་ཀྱི་དགག་བྱ་ལ་བློའི་ངོར་མི་འདྲ་བ་ཆེན་པོ་འོང་ངོ༌། ། ཞེས་དང་།
ཐལ་འགྱུར་བའི་དགག་བྱ་ངོས་འཛིན་པའི་སྐབས་སུ་ཆོས་རྣམས་རྟོག་པའི་
དབང་གིས་འཇོག་ཚུལ་དང་དེ་ལས་བཟློག་སྟེ་འཛིན་པའི་བདེན་འཛིན་གཉིས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 365
ལས། དང་པོ་ནི། ཉེ་བ་འཁོར་གྱིས་ཞུས་པའི་མདོ་དང་། བཞི་བརྒྱ་པ་དང་།
རིན་ཆེན་ཕྲེང་བའི་ལུང་རྣམས་དྲངས་ནས་ཐ་སྙད་དུ་མིང་གི་ཐ་སྙད་ཀྱི་དབང་
གིས་བཞག་པ་ཙམ་མ་གཏོགས་པ་ཅི་ཡང་མེད་པར་གསུངས་པ་ལྟར་མིང་དུ་
བཏགས་པ་ཙམ་དུ་གནས་སོ། ། དེ་རྣམས་ལེགས་པར་ཤེས་ན་ཆོས་ཐམས་ཅད་
བརྟེན་ནས་གཞག་དགོས་པ་དང་། བརྟེན་ནས་བཏགས་པ་དང་། བརྟེན་
ནས་སྐྱེས་པ་ཉིད་ཀྱིས་རང་གི་ངོ་བོས་གྲུབ་པ་མེད་པ་དང་། ཐ་སྙད་གཞན་གྱི་
དབང་གིས་བཞག་པ་མིན་པའི་རང་དབང་པའི་ངོ་བོ་མེད་པ་དང་། ཆོས་གང་
ཡོད་པར་འཇོག་ནའང་བཏགས་དོན་མ་བཙལ་བར་འཇོག་པ་རྣམས་ལེགས་
པར་ཤེས་པར་འགྱུར་རོ། །
གཉིས་པ་ནི། སྔར་བཤད་པའི་མིང་གི་ཐ་སྙད་ཀྱི་དབང་ཙམ་གྱིས་
བཞག་པ་མིན་པའི་ཡོད་པར་འཛིན་པ་ནི་བདེན་པར་དག་དོན་དམ་པར་དང་།
ཡང་དག་ཏུ་གྲུབ་པ་དང་། རང་གི་ངོ་བོས་དང་། རང་གི་མཚན་ཉིད་ཀྱིས་
དང་། རང་བཞིན་གྱིས་ཡོད་པར་འཛིན་པ་ལྷན་སྐྱེས་ཡིན་ལ། དེས་གཟུང་
པའི་ཞེན་ཡུལ་ནི་བཏགས་པ་མཐའ་གཟུང་གི་བདེན་ཚད་དོ། ། རང་རྒྱུད་པ་
རྣམས་བདེན་པ་སོགས་གསུམ་དུ་གྲུབ་པ་ཤེས་བྱ་ལ་མི་སྲིད་པར་བཞེད་ཀྱང་རང་
གི་ངོ་བོས་གྲུབ་པ་སོགས་གསུམ་ནི་ཐ་སྙད་དུ་ཡོད་པར་བཞེད་དེ་ཞེས་དང་།
ཡིདཡུལ་ལ་འཇུག་པ་ན་བདེན་པར་འཛིན་པ་གཅིག་དང་། བདེན་མེད་དུ་
འཛིན་པ་གཅིག་དང་། དེ་གཉིས་གང་གིས་ཀྱང་ཁྱད་པར་དུ་མ་བྱས་པར་
འཛིན་པ་གཅིག་དང་གསུམ་ཡོད་པས་བདེན་མེད་དུ་མ་བཟུང་ཡང་བདེན་པར་
འཛིན་མི་དགོས་པ་བཞིན་དུ་བདག་གཉིས་ལ་མ་ཞུགས་ཀྱང་བདག་མེད་གཉིས་
ལ་ཞུགས་མི་དགོས་ཏེ། བློ་ཕུང་པོ་གསུམ་པ་ལ་གནས་པ་མཐའ་ཡས་པ་གཅིག་
ཡོད་པའི་ཕྱིར་རོ། ། དེ་ལྟར་བདེན་འཛིན་ལེགས་པར་ངོས་ཟིན་ན་བདག་



366
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འཛིན་གཉིས་མིན་པའི་རྟོག་པ་དུ་མ་ཞིག་ཡོད་པ་ཤེས་པར་འགྱུར་བས་རྟོག་པས་
གངགཟུང་གི་ཡུལ་ཐམས་ཅད་དེ་ཁོ་ན་ཉིད་ལ་དཔྱོད་པའི་རིགས་པས་འགོག་
པར་འདོད་པའི་ལོག་རྟོག་ཐམས་ཅད་ལྡོག་པར་འགྱུར་རོ་ཞེས་བྱ་བ་བྲིས་སོ། །
དེ་ལ་རང་རྒྱུད་པས་བློ་ལ་སྣང་བའི་དབང་གིས་བཞག་པ་མ་ཡིན་པར་ཆོས་དེ་
རྣམས་ཀྱི་སྡོད་ལུགས་ཡོད་པ་རིགས་པའི་དགག་བྱར་གྱུར་པའི་བདེན་ཚད་དུ་
ཁས་ལེན་ཅེས་པ་ཁྱོད་ལ་འགལ་ཏེ། ལེགས་ལྡན་འབྱེད་ཀྱིས་ཕྱི་དོན་རང་གི་ངོ་
བོས་གྲུབ་པ་སོགས་གསུམ་དུ་ཁས་ལེན་ན། ཕྱི་དོན་བློ་ལ་སྣང་བའི་དབང་གིས་
བཞག་པ་མ་ཡིན་པའི་སྡོད་ལུགས་སུ་ཁས་མི་ལེན་པ་འགལ་བའི་ཕྱིར་རོ། ། དེ་
ཉིད་རིགས་པས་དགག་པའི་སྐབས་སུ་དོན་ཤེས་ཆ་མེད་བཀག་ནས་ཆ་བཅས་སུ་
བསྒྲུབ། ཆ་བཅས་ལ་ཆ་དང་ཆ་ཅན་ངོ་བོ་ཐ་དད་པ་བཀག་ནས་ངོ་བོ་གཅིག་ཏུ་
བསྒྲུབ་ཅེས་པ་ཡང་མ་བརྟགས་བཞིན་དུ་རང་དགར་སྨྲ་བའམ། ཡང་ན་རང་
རྒྱུད་པའི་སྐྱེས་ཆེན་རྣམས་ལ་སྐུར་པ་འདེབས་པ་སྟེ། རང་རྒྱུད་པའི་གཞུང་
རྣམས་ལས་གཅིག་དུ་བྲལ་གྱི་ཕྱོགས་ཆོས་སྒྲུབ་པའི་ཚེ་ཆ་དུ་མ་དང་བཅས་པར་
སྣང་བའི་རྟགས་ཀྱིས་གཅིག་ཏུ་བདེན་པ་བཀག ཁྱབ་བྱེད་གཅིག་ཁེགས་པས་
ཁྱབ་བྱ་དུ་མ་ཁེགས་པ་ཙམ་ཞིག་གསུངས་ཀྱི། བདེན་མེད་བསྒྲུབ་པའི་རིགས་
པསམཐར་ཐུག་ཆ་དང་ཆ་ཅན་ངོ་བོ་གཅིག་ཏུ་བསྒྲུབ་པ་རང་རྒྱུད་པའི་གཞུང་
གང་དུའང་མི་སྣང་བའི་ཕྱིར་རོ། ། གཞན་ཡང་དེའི་ལུགས་ལ་ཆ་དང་ཆ་ཅན་
ངོ་བོ་གཅིག་པ་དེ་བློ་ལ་སྣང་བའི་དབང་གིས་བཞག་པ་མ་ཡིན་པའི་སྡོད་ལུགས་
ཡིན་པར་ཐལ། དོན་ལ་ཆ་དང་ཆ་ཅན་ངོ་བོ་གཅིག་པ་ཡིན་པ་གང་ཞིག བློ་ལ་
ནི་ཡིད་ཇི་ལྟར་གཏད་ཀྱང་དེ་གཉིས་ངོ་བོ་ཐ་དད་ཡིན་པའི་ཕྱིར། གང་ལ་ལན་
འདེབས། གཞན་ཡང་བློ་ལ་ཡིད་ཅི་ལྟར་གཏད་ཀྱང་བདག་དང་ཕུང་པོ་ངོ་བོ་
ཐདད་དུ་སྣང་བར་ཐལ། དེ་ལ་ཤིང་རྟ་དང་ཤིང་རྟའི་ཆ་ཤས་ངོ་བོ་ཐ་དད་དུ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 367
སྣང་བའི་ཕྱིར། འདོད་ན། ཕྱི་རོལ་པས་བདག་ཕུང་ངོ་བོ་ཐ་དད་དུ་ལྟ་བ་ལྔ་
པོཕུང་པོ་ལ་མ་ལྟོས་པར་བདག་ཡོད་པར་ལྟ་བ་ཡིན་པས་འཇིག་ལྟའི་གྲངས་སུ་
མི་བགྲང་བར་གཞུང་འདིའི་འགྲེལ་པར་གསུངས་པ་ལྟར་དུ་ཁས་བླངས་པ་དང་
འགལ་མི་འགལ་སོམས་ཤིག ཐལ་འགྱུར་བའི་ལུགས་ཀྱི་རིགས་པའི་དགག་
བྱའི་ངོས་འཛིན་མིང་གི་ཐ་སྙད་ཀྱི་དབང་ཙམ་གྱིས་བཞག་པ་མ་ཡིན་པའི་ཡོད་
པ་ལ་འདོད་པ་ནི་ཤིན་དུ་མི་འཐད་དེ། འདིའི་དགག་བྱ་ནི་བདེན་པ་དང་དོན་
དམ་པར་ཡོད་པ་སོགས་དྲུག་ཡིན་པས་ཐ་སྙད་དུའང་མེད་པར་ཁས་བླངས་ལ།
སྔ་མ་ནི་ཐ་སྙད་དུ་ཡོད་པའི་ཕྱིར་རོ། ། མ་གྲུབ་ན། ལྟོ་ལྡིར་ཞབས་ཞུམ་ལ་
བུམ་པ་ཞེས་མིང་བཏགས་པ་དང་། རྫོགས་པའི་སངས་རྒྱས་ལ་ཐམས་ཅད་
མཁྱེན་པ་ཞེས་མིང་བཏགས་པ་གཉིས་མིང་དུ་བཏགས་པ་ཙམ་གྱི་དབང་གིས་
བཞག་པར་མཚུངས་པར་ཐལ། དེ་གཉིས་མིང་གིས་བཏགས་པ་ཙམ་གྱིས་
བཞག་པ་མ་ཡིན་པའི་དོན་མེད་པར་མཚུངས་པའི་ཕྱིར། འདོད་ན། དེ་
གཉིས་འདོད་རྒྱལ་བའི་མིང་དུ་མཚུངས་པར་འགྱུར་རོ། ། དེས་ན་མིང་གིས་
བཏགསཔའི་དོན་བཤད་པ་རྒྱུ་མཚན་ཅན་གྱི་མིང་རྣམས་ལ་ནི་ཐ་སྙད་དཔྱོད་
བྱེད་ཀྱི་རིགས་པས་བཙལ་བའི་ཚེ་རྙེད་པ་ནི་ཐལ་རང་གཉིས་ཀ་མཚུངས་ལ།
དོན་དམ་དཔྱོད་བྱེད་ཀྱི་རིགས་པས་བཙལ་བའི་ཚེ་མི་རྙེད་པ་ནི་གཉིས་ཀར་
འདོད་པས་འདི་ཐལ་འགྱུར་བའི་ཐུན་མོང་མ་ཡིན་པའི་དགག་བྱ་ཡིན་ཅེས་པ་ནི་
སྒྲུབ་བྱེད་མེད་པའི་དམ་བཅའ་ཙམ་དུ་ཟད་དོ། ། དེ་ལྟར་བདེན་འཛིན་ལེགས་
པར་ངོས་ཟིན་ན། བདག་འཛིན་གཉིས་མ་ཡིན་པའི་རྟོག་པ་དུ་མ་ཅིག་ཡོད་པ་
ཤེས་པར་འགྱུར་བས་རྟོག་པས་གང་བཟུང་གི་ཡུལ་ཐམས་ཅད་དེ་ཁོ་ན་ཉིད་ལ་
དཔྱོད་པའི་རིགས་པས་འགོག་པར་འདོད་པའི་ལོག་རྟོག་ཐམས་ཅད་ལྡོག་པར་
འགྱུར་རོ་ཞེས་པ་ནི་ལོག་རྟོག་རྒྱ་ཆེས་ཏེ། ཤེས་ཕྱིན་གྱི་མདོ་ལས། གཟུགས་



368
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྟོང་ཞེས་བྱ་བར་སྤྱོད་ན་མཚན་མ་ལ་སྤྱོད་དོ། ། མི་སྟོང་ཞེས་བྱ་བར་སྤྱོད་ན་
མཚན་མ་ལ་སྤྱོད་དོ། ། ཞེས་སོགས་མཐའ་གཉིས་སུ་མངོན་པར་ཞེན་པའི་
འཛིན་པ་ཐམས་ཅད་མཚན་འཛིན་ཡིན་པར་གསུངས་པ་དེའང་ལོག་རྟོག་ཏུ་
འགྱུར་རོ། ། དཀོན་མཆོག་བརྩེགས་པའི་མདོར། འོད་སྲུང་གང་ཟག་གི་
བདག་ཏུ་ལྟ་བ་རི་རབ་ཙམ་ནི་སླའི་སྟོང་པ་ཉིད་དུ་ལྟ་བ་མངོན་པའི་ང་རྒྱལ་ཅན་
ནི་དེ་ལྟ་མ་ཡིན་ནོ། ། ཞེས་པ་འདིའང་ལོག་རྟོག་ཏུ་འགྱུར་རོ། ། མགོན་པོ་
བྱམས་པས། གཟུགས་སོགས་ཕུང་པོ་སྟོང་ཉིད་ལ། ། སྤྱོད་པའི་འདུ་ཤེས་མི་
མཐུན་ཕྱོགས། ། ཞེས་པ་འདིའང་ལོག་རྟོག་ཏུ་འགྱུར་རོ། ། འཕགས་པ་ཀླུ་
སྒྲུབ་ཀྱིས། སྟོང་ངོ་ཞེས་ཀྱང་མི་བརྗོད་ལ། ། མི་སྟོང་ཞེས་ཀྱང་མི་བརྗོད་
དོ། ། གཉིས་དང་གཉིས་མིན་མི་བྱ་སྟེ། ། གདགས་པའི་དོན་དུ་བརྗོད་པར་
བྱ། ། ཞེས་དང་། ལྟ་བ་ཐམས་ཅད་སྤོང་བའི་ཕྱིར། ། སྟོང་ཉིད་བདུད་རྩི་
སྟོན་མཛད་ན། ། གང་ཞིག་དེ་ལའང་ཞེན་གྱུར་པ། ། དེ་ནི་ཁྱེད་ཀྱིས་ཡོངས་
སུསྨད། ། ཅེས་པ་འདིའང་ལོག་རྟོག་ཏུ་འགྱུར་རོ། ། འཕགས་པ་ལྷས། དེ་
ཕྱིར་དངོས་ཡོད་མི་བྱ་ཞིང་། ། དངོས་པོ་མེད་པའི་ཡིད་ཀྱང་སྤང་། ། ཀུན་
མཁྱེན་གོ་འཕང་འདོད་རྣམས་ཀྱིས། ། དེ་བཞིན་བར་དུའང་གནས་མི་བྱ། །
ཞེས་དང་། ཡོད་མིན་མེད་མིན་ཡོད་མེད་མིན། ། གཉིས་ཀའི་བདག་ཉིད་
ཀྱང་མིན་པས། ། མཐའ་བཞི་ལས་གྲོལ་དབུ་མ་པ། ། མཁས་པ་རྣམས་ཀྱི་དེ་
ཁོ་ན། ། ཞེས་པ་འདིའང་ལོག་རྟོག་ཏུ་འགྱུར་ཏེ། ཁྱེད་བདེན་པ་ཁོ་ན་དགག་
བྱར་བྱས་ནས། བདེན་པར་མེད་པ་དང་། བློ་ཕུང་གསུམ་པ་གཉིས་ཀ་ལ་
གནས་པར་འདོད་པའི་ ཕྱིར་རོ། ། དེས་ན་ལྟ་བ་འདི་ནི་འཕགས་པ་ལྷས།
དངོས་པོ་མེད་པ་ཉི་ཚེ་ལ། ། རྨོངས་པ་རྣམས་ནི་ཉེ་བར་གནས། ། ཁོང་
མྱགས་དམན་པའི་གནས་ལ་ནི། ། བླུན་པོ་དེ་དག་འདི་ན་གནས། ། ཞེས་པའི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 369
ལྟ་བར་སོང་ཉེན་ཡོད་པས་བག་ཡོད་མཛད་འཚལ་ལོ། ། དེས་ན་སྒྲོ་སྐུར་དང་
བྲལ་བའི་ཐལ་རང་གི་ཁྱད་པར་ནི་དོན་དམ་སྤྲོས་བྲལ་གྱི་ལྟ་བའི་སྒོ་ནས་མི་ཕྱེ་སྟེ་
ཐོག་མར་སྡུག་བསྔལ་གྱི་རྒྱུར་གྱུར་པའི་བདེན་འཛིན་གྱི་ཞེན་ཡུལ་བཀག་ནས་
དེའི་འོག་ཏུ་མཐའ་ཕྱི་མ་གསུམ་བཀག་པའི་མཐའ་བཞིའི་སྤྲོས་བྲལ་ཀླུ་སྒྲུབ་ཀྱི་
དགོངས་པ་ཅི་ལྟ་བ་བཞིན་ལུགས་གཉིས་ཀས་བཞེད་པའི་ཕྱིར་རོ། ། སྔ་རབས་
པ་དག་དམ་བཅའ་ཁས་ལེན་པ་དང་མི་ལེན་པ་ལ་འདོད་པའང་མི་འཐད་དེ།
བདག་ལས་མ་ཡིན་གཞན་ལས་མིན། ། ཞེས་སོགས་ཀྱི་ཚིགས་བཅད་དེས།
མཐའ་བཞིའི་སྐྱེ་བ་བཀག་པའི་དམ་བཅའ་སྟོན་པར་སློབ་དཔོན་ཟླ་བས་བཞེད་
པའི་ཕྱིར་རོ། ། ཁ་ཅིག་རྣམ་བཅད་དགག་ པའི་ དམ་བཅའ་འདོད་པར་
མཚུངས་ཀྱང་ཡོངས་གཅོད་སྒྲུབ་པའི་དམ་བཅའ་ཡོད་མེད་ཀྱི་ཁྱད་པར་འདོད་
པ་ཡང་མི་འཐད་དེ། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །
ཞེས་སོགས་སྒྲུབ་པའི་དམ་བཅའ་མང་དུ་ཡོད་པའི་ཕྱིར་རོ། ། དེས་ན་འདི་
གཉིས་ཀྱི་ཁྱད་པར་གྱི་གཙོ་བོ་ནི་དོན་དམ་སྒྲུབ་བྱེད་ཀྱི་རིགས་པ་བཀོད་ཚུལ་གྱི་
སྒོ་ནས་འཇོག་སྟེ། ཀླུ་སྒྲུབ་ཀྱིས་མཐའ་བཞིའི་སྐྱེ་བ་བཀག་པའི་དམ་བཅའ་
གསུངས་པ་ སངས་ རྒྱས་ བསྐྱངས་ ཀྱིས་ ཐལ་ འགྱུར་ གྱི་ རིགས་ པས་ བསྒྲུབ།
ལེགས་ལྡན་འབྱེད་ཀྱིས་རང་རྒྱུད་ཀྱི་རིགས་པས་བསྒྲུབ་པ་ལ་ཐལ་རང་གཉིས་སུ་
ཕྱེ་བའི་ཕྱིར་རོ། །
དེ་ལྟར་བཤད་ན་དོན་དམ་སྒྲུབ་བྱེད་ཀྱི་རིགས་པའི་ཁྱད་པར་དང་། ཐ་
སྙདཀུན་རྫོབ་འཇོག་ཚུལ་གྱི་ཁྱད་པར་གཉིས་ལས། དང་པོ་ལ་ཆོས་ཅན་དང་།
ཆོས་དང་། དམ་བཅའ་དང་། གཏན་ཚིགས་དང་། དཔེ་དང་། སྦྱོར་ངག་
གི་ཁྱད་པར་དང་དྲུག་ལས། དང་པོ་ནི། རང་རྒྱུད་པས་ནང་གི་འདུ་བྱེད་ལྟ་བུ་
བྱེ་བྲག་ཆོས་ཅན་དུ་འཛིན་ལ། ཐལ་འགྱུར་བས་དེ་བཀག་ནས་གང་ལ་དགག་



370 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བྱའི་ཆོས་དེ་དགག་དགོས་པའི་དངོས་པོ་ཐམས་ཅད་ཆོས་ཅན་དུ་འཛིན་ཏེ།
བུམ་པ་ལ་སོགས་པའི་དངོས་པོ་ཐམས་ཅད་བདག་ལས་སྐྱེ་བ་མེད་དེ་ཞེས་པ་ལྟ་
བུའོ། ། གཉིས་པ་ནི། རང་རྒྱུད་པས་དགག་བྱ་ལ་དོན་དམ་གྱི་ཁྱད་པར་སྦྱར་
ནས་དོན་དམ་པར་བདག་ལས་སྐྱེ་བ་མེད་པ་སོགས་བཞི་བསྒྲུབ་བྱའི་ཆོས་སུ་
འདོད་ལ། ཐལ་འགྱུར་བས་དེ་བཀག་ནས་མཐའ་བཞིའི་སྐྱེ་བ་ནི་ཐ་སྙད་དུ་
ཁས་མི་ལེན་པས་དོན་དམ་གྱི་ཁྱད་པར་སྦྱར་མི་དགོས་ཤིང་། སྐྱེ་བ་ཙམ་བཀག་
ན་ཡང་མཐར་ཐུག་དཔྱོད་པའི་རིག་ངོ་ཡིན་པས་དོན་དམ་གྱི་ཁྱད་པར་སྦྱར་མི་
དགོས་པར་བཞེད་དོ། ། གསུམ་པ་ནི། རང་རྒྱུད་པས་དམ་བཅའ་བཞི་པོ་
ཆོས་ཅན་ཚད་མས་གྲུབ་པའི་སྟེང་དུ་ཁྱད་པར་གྱི་ཆོས་དམ་འཆའ་བས་རང་རྒྱུད་
ཀྱི་དམ་བཅར་འདོད་ལ། ཐལ་འགྱུར་བས་ཆོས་ཅན་དེ་ཉིད་ཀྱི་གནས་ལུགས་
ལ་དཔྱོད་པའི་སྐབས་ཡིན་པས། ཁྱད་གཞི་ཚད་མས་གྲུབ་པའི་སྟེང་དུ་ཁྱད་
པར་གྱི་ཆོས་དམ་འཆའ་བ་མ་ཡིན་གྱི། གཞན་གྱི་ལོག་རྟོག་འགོག་པའི་དམ་
བཅའ་ཙམ་ཡིན་པས་ཐལ་འགྱུར་གྱི་དམ་བཅར་བཞེད་དོ། ། བཞི་པ་ནི།
རང་རྒྱུད་པས་རང་རྒྱུད་ཀྱི་བསྒྲུབ་བྱ་དེ་བསྒྲུབ་པའི་ཆེད་དུ་རྒོལ་ཕྱིར་རྒོལ་གཉིས་
ཀ་ལ་གྲུབ་པའི་གཏན་ཚིགས་བཀོད་པས་རང་རྒྱུད་ཀྱི་གཏན་ཚིགས་སུ་བཞེད་ལ།
ཐལ་འགྱུར་པས་དེ་རིགས་པ་དུ་མས་བཀག་ནས། ཕྱིར་རྒོལ་ཉིད་ལ་གྲགས་
པའི་གཏན་ཚིགས་བཀོད་ནས་འགལ་བ་བརྗོད་པ་ཙམ་ཡིན་པས་ཐལ་འགྱུར་གྱི་
གཏན་ཚིགས་སུ་བཞེད་དོ། ། ལྔ་པ་ནི་རང་རྒྱུད་པས་མཐུན་དཔེ་ཚད་མས་
གྲུབ་པའི་སྟེང་དུ་ཁྱབ་པ་རྒོལ་བ་གཉིས་ཀ་ལ་གྲུབ་དགོས་པས་རང་རྒྱུད་ཀྱི་
དཔེར་བཞེད་ལ། ཐལ་འགྱུར་བས་ཕྱིར་རྒོལ་ཉིད་ལ་གྲགས་པའི་དཔེ་ཙམ་ཡིན་
གྱི་རང་ཉིད་དཔེ་དེའི་སྟེང་དུ་ཁྱབ་པ་གྲུབ་པར་མི་བཞེད་པས་ཐལ་འགྱུར་གྱི་
མཐུན་དཔེར་བཞེད་དོ། ། དྲུག་པ་ནི་གཞན་དོན་རྗེས་དཔག་ཐམས་ཅད་ཀྱང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 371_
རང་རྒྱུད་པས་རང་རྒྱུད་ཀྱི་སྦྱོར་ངག་ཏུ་འདོད་ལ། ཐལ་འགྱུར་བས་ཆོས་ཅན་
དང་། དཔེ་དང་གཏན་ཚིགས་ཐམས་ཅད་ཕྱིར་རྒོལ་ཉིད་ལ་གྲགས་པ་བརྗོད་
པའི་སྒོ་ནས་ཕྱིར་རྒོལ་གྱི་ལོག་རྟོག་བཟློག་པ་ཙམ་ཡིན་པས་གཞན་ལ་གྲགས་ཀྱི་
རྗེས་དཔག་ཏུ་བཞེད་དོ། ། འདི་ལ་ཚིག་གསལ་ལས། རང་ལ་གྲགས་ཀྱི་རྗེས་
དཔག་ཞེས་གསུངས་པ་ནི་ཕྱིར་རྒོལ་རང་ལ་གྲགས་པའི་རྗེས་དཔག་ཅེས་པའི་
དོན་ཡིན་པས་དོན་གཅིག་གོ། ། མཁས་རློམ་དག་རང་རྒྱུད་པས་རང་གི་མཚན་
ཉིད་ཀྱིས་གྲུབ་པའི་ཆོས་བསྒྲུབ་དགོས་པས་རང་རྒྱུད་ཀྱི་གཏན་ཚིགས་ཁས་ལེན་
ལ་ཐལ་འགྱུར་བས་དེ་བསྒྲུབ་མི་དགོས་པས་རང་རྒྱུད་ཀྱི་གཏན་ཚིགས་ཁས་མི་
ལེན་པ་ཡིན་ནོ་ཞེས་སྨྲ་བ་ནི་ཕྱོགས་གར་ཡོད་ཙམ་ཡང་མ་མཐོང་བ་སྟེ། རང་
རྒྱུད་པས་མཐའ་བཞིའི་སྐྱེ་བ་བཀག་པའི་དམ་བཅའ་བསྒྲུབ་པའི་སྐབས་སུ་རང་
གི་མཚན་ཉིད་ཀྱིས་གྲུབ་པའི་ཆོས་སྒྲུབ་པར་ཐལ་བའི་ཕྱིར་རོ། ། ཐ་སྙད་དུ་
རང་རྒྱུད་ཀྱི་གཏན་ཚིགས་དང་། རང་རྒྱུད་ཀྱི་དམ་བཅའ་ཁས་ལེན་མི་ལེན་གྱི་
སྒོ་ནས་ཕྱེ་བ་ནི་མི་འཐད་དེ། ཐལ་འགྱུར་བས་ཀྱང་དུ་བའི་རྟགས་ལས་དུ་ལྡན་
ལམེ་ཡོད་དུ་བསྒྲུབ་པ་དང་། རིགས་སད་པའི་ལུས་ངག་གི་རྟགས་ལས་ཕ་རོལ་
པོ་རིགས་སད་པར་བསྒྲུབ་པ་དང་། ཕྱིར་མི་ལྡོག་པའི་ལུས་ངག་གི་རྟགས་ལས་
ཕ་རོལ་པོ་ཕྱིར་མི་ལྡོག་པར་བསྒྲུབ་པ་སོགས་གཏན་ཚིགས་དང་དཔེ་རྒོལ་བ་
གཉིས་ཀ་ལ་མཐུན་སྣང་དུ་གྲུབ་པའི་སྒོ་ནས་ཆོས་ཅན་མཐུན་སྣང་དུ་གྲུབ་པའི་
སྟེང་དུ་ཁྱད་པར་གྱི་ཆོས་སྒྲུབ་པ་དུ་མ་ཡོད་པའི་ཕྱིར་རོ། ། འདི་ཙམ་གྱིས་རང་
རྒྱུད་ཀྱི་གཏན་ཚིགས་སུ་མི་འགྱུར་ན་སྔར་གྱི་རང་རྒྱུད་པས་བཀོད་པ་དེ་དག་
རང་རྒྱུད་ཀྱི་གཏན་ཚིགས་སུ་ཅི་ལྟར་འགྱུར་ལེགས་པར་སོམས་ཤིག དེས་ན་
རང་རྒྱུད་ཀྱི་དོན་ནི་རང་དབང་ཡིན་ལ་རང་དབང་གི་དོན་ནི་བདེན་གྲུབ་ཡིན་
ཅེས་སོགས་གཞི་མེད་ཀྱི་སྨྲ་བའི་སྒོ་ནས་གདུལ་བྱ་བསླུ་བར་མ་བྱེད་ཅིག འདི་



372 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དག་ནི་མདོར་བསྡུས་པ་ཙམ་ཡིན་ལ་རྒྱས་པར་གཞན་དུ་འཆད་པར་འདོད་ཅིང་།
རྣམ་དཔྱོད་དང་ལྡན་པ་དག་གིས་ཚིག་གསལ་ལས་ཤེས་པར་བྱའོ། །
གཉིས་པ་ལ་གཞི་དང་། ལམ་དང་། འབྲས་བུའི་ཁྱད་པར་གསུམ་ལས།
དང་པོ་ལ་ཐ་སྙད་དུ་གཞན་སྐྱེ་ཁས་མི་ལེན་པ་དང་། ཁས་ལེན་པ་དང་།
འདུས་བྱས་དང་མི་བསླུ་གཞི་མཐུན་ཁས་མི་ལེན་པ་དང་། ཁས་ལེན་པ་དང་།
ཚད་མའི་མཚན་ཉིད་མི་བསླུ་བའི་ཤེས་པར་མི་འདོད་པ་དང་། འདོད་པ་དང་
ཚད་མ་ལ་མངོན་རྗེས་གཉིས་དང་། དེའི་སྟེང་དུ་དཔེ་ཉེར་འཇལ་དང་། ལུང་
ཚད་མ་སྟེ་བཞིར་གྲངས་ངེས་པ་དང་། མངོན་རྗེས་གཉིས་སུ་གྲངས་ངེས་པར་
འདོད་པའི་ཁྱད་པར་དང་། ཡང་ལོག་གི་ཁྱད་པར་ཡུལ་ཡུལ་ཅན་གཉིས་ཀ་ལ་
འབྱེད་པ་དང་། ཡུལ་ཅན་ལ་མི་འབྱེད་པའི་ཁྱད་པར་རྣམས་སོ། ། གཉིས་པ་
ནི་ལམ་གྱི་སྐབས་སུ་ཉན་རང་གིས་ཆོས་ཀྱི་བདག་མེད་རྟོགས་པར་འདོད་པ་
དང་། མ་རྟོགས་པར་འདོད་པའི་ཁྱད་པར་དང་། འཕགས་པའི་མཉམ་
བཞག་སྣང་མེད་དང༌། སྣང་བཅས་སུ་འདོད་པའི་ཁྱད་པར་གཉིས་སོ། །
གསུམ་པ་ནི་སངས་རྒྱས་ཀྱི་སར་མཉམ་རྗེས་ཐ་དད་མེད་པར་འདོད་པ་དང་།
ཡོད་པར་འདོད་པ་རྣམས་ཏེ་ཟུང་དུ་སྦྱར་བ་དེ་དག་གི་དང་པོ་རྣམས་ནི་ཐལ་
འགྱུར་བའི་དང་། ཕྱི་མ་རྣམས་ནི་རང་རྒྱུད་པའི་ཡིན་ནོ། །
གཉིས་པ་རང་རྒྱུད་པའི་ལུགས་དགག་པ་ནི་དེ་ལྟར་དངོས་པོ་རང་བཞིན་
མེད་པར་སྒྲུབ་པའི་སྐབས་སུ་ཆོས་ཅན་རྒོལ་ཕྱིར་རྒོལ་གཉིས་ཀ་ལ་གྲུབ་པར་
འདོད་པ་མི་འཐད་དེ། ཆོས་ཅན་དེའི་གནས་ཚུལ་ལ་དཔྱད་པའི་བློ་ངོར་ཆོས་
ཅན་དེ་ཉིད་གྲུབ་ན་དེ་བདེན་གྲུབ་ཏུ་ཐལ་བའི་ ཕྱིར་རོ། ། ཞེས་པ་ནི་ཐལ་
འགྱུར་བའི་རིགས་པའི་གཙོ་བོར་སྣང་ཞིང་། གཞན་ཡང་དབུ་མ་པ་ཡིན་ན་
རང་གི་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་མ་ཡིན་ཏེ། ཕྱོགས་གཞན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 373
ཁས་ལེན་པ་མེད་པའི་ཕྱིར་རོ། ། ཞེས་པའི་དོན་དངོས་པོ་རང་བཞིན་མེད་པར་
བསྒྲུབ་པའི་སྐབས་སུ་རང་རྒྱུད་ཀྱི་གཏན་ཚིགས་མི་རིགས་ཏེ། རིགས་ན་ཆོས་
ཅན་དངོས་པོ་ཚད་མས་གྲུབ་པའི་སྟེང་དུ་དགག་ཆོས་རང་བཞིན་བཀག་ནས་
ཁྱད་པར་གྱི་ཆོས་རང་བཞིན་མེད་པ་བསྒྲུབ་དགོས་པ་ལས་ཆོས་ཅན་ཚད་མས་
གྲུབ་པའི་སྟེང་དུ་རང་བཞིན་ཡོད་པ་ལས་ཕྱོགས་གཞན་ཁྱོད་ཆོས་རང་བཞིན་
མེད་པ་ཡང་ཁས་མ་བླངས་པའི་ཕྱིར་ཏེ། དེའི་ཚེ་ཆོས་ཅན་ཉིད་མ་གྲུབ་པའི་
ཕྱིར། ཞེས་པའི་དོན་ཡིན་ལ། གཞུང་འདིའི་དོན་འཆད་ཚུལ་བོད་ཕྱི་མ་དག་
གིསགསུམ་ཙམ་སྣང་ཡང་ཕྱོགས་སུ་ཕྱིན་པ་ནི་གཅིག་ཀྱང་མི་སྣང་ངོ། ། ཐ་
སྙད་དུ་གཞན་སྐྱེ་ཡོད་པ་འགོག་པ་ནི་གཞུང་ལས་གསལ་ལ། འདུས་བྱས་ལ་མི་
བསླུ་བ་འདོད་པ་ཡང་མི་འཐད་དེ། མདོ་ལས། བདེན་པ་དམ་པ་ནི་གཅིག་ཁོ་
ན་སྟེ། འདི་ལྟ་སྟེ་མི་བསླུ་བའི་ཆོས་ཅན་གྱི་མྱ་ངན་ལས་འདས་པའོ་ཞེས་དང་།
ཀླུ་སྒྲུབ་ཀྱིས། མྱ་ངན་འདས་པ་བདེན་གཅིག་པུ། ། རྒྱལ་བ་རྣམས་ཀྱིས་གང་
གསུངས་པ། ། དེ་ཚེ་ལྷག་མ་ལོག་པ་ཞེས། ། མཁས་པ་ཅི་ཕྱིར་འདོད་མི་
བྱེད། ། ཅེས་དང། འདུ་བྱེད་ཐམས་ཅད་བསླུ་བའི་ཆོས། ། དེས་ན་དེ་དག་
བརྫུན་པ་ཡིན། ། ཅེས་གསུངས་པས་སོ། ། འདི་ནི་ཐ་སྙད་འདོད་ཚུལ་མི་འདྲ་
བའི་ཁྱད་པར་གྱི་གཙོ་བོར་སྣང་བས་དགག་པ་སྟེ། དཔལ་ལྡན་ས་སྐྱ་པཎྜི་ཏས།
དབུ་ཚད་གྲུབ་མཐའི་རྣམ་དབྱེ་ནི། ། གུས་པས་ཁྱོད་ལ་ཞུའོ་སྐད། ། འདི་དོན་
སྨྲ་བ་མང་ན་ཡང་། ། འཇམ་པའི་དབྱངས་ཀྱིས་རྗེས་བཟུང་བས། ། དོན་
བཞིན་རྟོགས་པ་ཁོ་བོ་ཙམ། ། ཐ་སྙད་དུ་ནི་མི་བསླུ་བ། །འདོད་པ་དེ་ནི་ཚད་
མའི་ལུགས། ། རང་རྒྱུད་དེ་དང་ཆ་མཐུན་ལ། །ཐལ་འགྱུར་བ་དག་ཐ་སྙད་
དུ། ། བདེན་པ་མི་འདོད་མདོར་བསྡུས་པའོ། ། ཞེས་གསུངས་པས་སོ། །
གཞན་རྣམས་ཀྱི་སྤྲོས་པ་ནི་རེ་ཞིག་མ་བྲིས་སོ། །



374
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གསུམ་པ་ཐལ་འགྱུར་བའི་ལུགས་སྒྲུབ་པ་བྱེ་བྲག་ཏུ་བཤད་པ་ལ་གཉིས་
ཏེ། རྣམ་གཞག་བཀོད་པ་དང་། རྣམ་གཞག་དེའི་སྐྱོན་སྤང་བའོ། ། དང་པོ་
ལ་གསུམ་སྟེ། རང་ཕྱོགས་སྒྲུབ་པ་དང་། གཞན་ཕྱོགས་དགག་པ་དང་། རང་
ཕྱོགས་ལ་ཉེས་པ་སྤོང་བའི་རྣམ་གཞག་གོ། ། དང་པོ་ལ་བསྒྲུབ་བྱ་ནི་ཀུན་རྫོབ་
སྒྱུམ་ལྟ་བུ་དང་། དོན་དམ་སྤྲོས་བྲལ་གཉིས་ཡིན་ལ། དེ་གཉིས་ཀ་ལ་ཡང་
ཐོག་མར་སྣང་བ་ལ་བདེན་པ་དགག་དགོས་པས་སྣང་བ་བདེན་མེད་བསྒྲུབ་བྱའི་
གཙོ་བོ་ཡིན་ནོ། ། སྒྲུབ་བྱེད་ནི་ལུང་དང་རིགས་པ་གཉིས་ལས། ལུང་ནི་ངེས་
དོན་གྱི་མདོ་སྡེ་རྣམས་དང་། རིགས་པ་ནི་ཐལ་འགྱུར་གྱི་རིགས་པའོ། །
གཉིས་པ་ལ་དགག་བྱ་ངོས་བཟུང་བ་དང༌། འགོག་བྱེད་ཀྱི་རིགས་པ་བཤད་པ་
གཉིས། དང་པོ་ལ་ལམ་གྱི་དགག་བྱ་ནི་འཁྲུལ་པའི་སྣང་བ་མཐའ་དག་ཡིན་ལ།
འདིར་ལུང་རིགས་ཀྱི་དགག་བྱ་ནི་ཡུལ་དང་ཡུལ་ཅན་གཉིས་ལས། དང་པོ་ལ་
ཡང་ཀུན་བཏགས་ཀྱི་མ་རིག་པས་བཏགས་པ་དང་། ལྷན་སྐྱེས་ཀྱི་མ་རིག་པས་
བཏགས་པ་གཉིས་ལས། དང་པོ་ནི་དངོས་པོར་སྨྲ་བ་དག་གིས་ལུང་རིགས་
ལྟར་སྣང་གི་འཐད་པ་ལ་བརྟེན་ནས་རྟོག་པས་སྦྱར་བ་དག་སྟེ། འདི་ལ་ཡོད་པ་
སྒྲོ་འདོགས་ཀྱི་མཐའ་དང་། མེད་པ་སྐུར་འདེབས་ཀྱི་མཐའ་གཉིས། དང་པོ་
ལ། གང་ཟག་གི་བདག་དང་ཆོས་ཀྱི་བདག་གཉིས། དང་པོ་ནི། ཕྱི་རོལ་པས་
བཏགས་པའི་ཕུང་པོ་ལས་དོན་གཞན་པའི་གང་ཟག་དང༌། རང་སྡེ་མང་པོས་
བཀུར་བས་བཏགས་པའི་ཕུང་པོ་དང་ངོ་བོ་གཅིག་པའི་གང་ཟག་དང་བརྗོད་དུ་
མེད་པའི་གང་ཟག་རྣམས་སོ། ། གཉིས་པ་ནི། ཕྱི་རོལ་མུ་སྟེགས་བྱེད་ནས་
སེམས་ཙམ་པའི་བར་གྱིས་གཟུགས་སོགས་ཀྱི་དངོས་པོ་བདེན་གྲུབ་ཏུ་བཏགས་
པ་རྣམས་སོ། ། གཉིས་པ་ནི། མུ་སྟེགས་རྒྱང་འཕེན་པས། རྒྱུ་ལས་དགེ་སྡིག་
དང་། འབྲས་བུ་ཚེ་ཕྱི་མའི་བདེ་སྡུག་སོགས་མེད་པར་བཏགས་པ་རྣམས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 375
སོ། ། གཉིས་པ་ལྷན་སྐྱེས་ཀྱི་མ་རིག་པས་བཏགས་པ་ནི་གྲུབ་མཐའ་ལ་ཞུགས་
མ་ཞུགས་ཐམས་ཅད་ལ་ཐུན་མོང་དུ་ཡོད་པའི་གང་ཟག་ཏུ་འཛིན་པ་དང་།
ཆོས་སུ་འཛིན་པ་གཉིས་ཀྱི་དམིགས་ཡུལ་གང་ཟག་དང་། ཆོས་སུ་འཇོག་ལ།
འཛིན་སྟངས་ཀྱི་གཟུང་བྱ་བདེན་པ་ནི་གང་ཟག་གི་བདག་དང་། ཆོས་ཀྱི་
བདག་ཏུ་འཇོག་པའོ། ། གཉིས་པ་ཡུལ་ཅན་ནི། ཡུལ་དེ་དང་དེར་རྟོག་པའི་
བློ་དང་ལྟ་བ་ངན་པ་ཐམས་ཅད་ཡིན་ཏེ། བཞི་བརྒྱ་པ་ལས། རྟོག་པས་མཐོང་
བ་འཆིང་བ་སྟེ། ། དེ་ནི་འདི་རུ་དགག་པར་བྱ། ། ཞེས་དང་། འཇུག་པ་ལས།
དེ་ཕྱིར་རྟེན་འབྱུང་རིགས་པ་འདི་ཡིས་ནི། ། ལྟ་ངན་དྲྭ་བ་མཐའ་དག་གཅོད་
པར་བྱེད། ། ཅེས་པ་ལྟར་རོ། ། གཉིས་པ་འགོག་བྱེད་ཀྱི་རིགས་པ་ལ།
འགལ་བ་བརྗོད་པའི་ཐལ་འགྱུར། གཞན་ལ་གྲགས་ཀྱི་རྗེས་དཔག རྒྱུ་མཚན་
མཚུངས་པའི་མགོ་སྙོམས། སྒྲུབ་བྱེད་བསྒྲུབ་བྱ་དང་མཚུངས་པའི་མ་གྲུབ་པ་
དང་བཞིའོ། །
གསུམ་པ་རང་ཕྱོགས་ལ་ཉེས་པ་སྤོང་པའི་རྣམ་བཞག་ལ་གཉིས་ཏེ།
ཀུན་རྫོབ་ལ་ལྟོས་ཏེ་ཉེས་པ་སྤོང་བ་དང་། དོན་དམ་ལ་ལྟོས་ཏེ་ཉེས་པ་སྤོང་
བའོ། ། དང་པོ་ནི། གཞུང་ནས་ཕ་རོལ་པོས་བཏགས་པ་ཁས་བླངས་ནས་
ལན་འདེབས་པ་ཡོད་དེ། དེ་ནི་གཞན་ངོར་དགོས་པ་ལ་ལྟོས་པའི་ལན་ཡིན་
ནོ། ། ཡང་འདི་ལ་བརྟག་པ་མི་འཇུག་ཅེས་ལན་འདེབས་པ་ཡོད་དེ། དེ་ནི་
རྣལ་མའི་ལན་ཡིན་ནོ། ། གཉིས་པ་ལ་དམ་བཅའ་མེད་པ་དང་། གཏན་
ཚིགས་མེད་པ་གཉིས་ལས། དང་པོ་ནི་ཀླུ་སྒྲུབ་ཀྱིས། གལ་ཏེ་ངས་དམ་བཅས་
འགའ་ཡོད། ། དེས་ན་ང་ལ་སྐྱོན་དེ་ཡོད། ། ང་ལ་དམ་བཅའ་མེད་པས་
ན། ། ང་ནི་སྐྱོན་མེད་ཁོ་ན་ཡིན། ། ཅེས་པ་དང་། འཕགས་པ་ལྷས། ཡོད་
དང་མེད་དང་ཡོད་མེད་ཅེས། ། གང་ལ་ཕྱོགས་ནི་ཡོད་མིན་པ། ། དེ་ལ་ཡུན་



376
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རིང་པོ་ནའང་། ། ཀླན་ཀ་བརྗོད་པར་ནུས་མ་ཡིན། ། ཅེས་གསུངས་པའི་དོན་
ལ། དེང་སང་གི་དབུ་མ་པ་དག བདེན་གྲུབ་ཀྱི་ཆོས་དམ་བཅས་པ་མེད་པས།
སྐྱོན་མེད་ཅེས་པ་འབའ་ཞིག་ལ་འཆད་པ་ནི་མི་འཐད་དེ། ཡོད་མེད་སོགས་ཀྱི་
དམབཅའ་གསུམ་ཀ་མེད་པར་གསུངས་པའི་ཕྱིར་རོ། ། འོ་ན་ཅི་ལྟར་ཞེ་ན།
མཐའ་བཞིའི་སྐྱེ་བ་དཔྱད་ནས་སྐྱེ་བ་བདེན་པ་བ་འགོག་པ་དང་། རྒྱུ་འབྲས་
ཕྲད་མཕྲད་དཔྱད་ནས་རྒྱུ་འབྲས་བདེན་པ་བ་འགོག་པ་སོགས་རང་ལ་མཚུངས་
པའི་ལན་ལ་ནི་བདེན་པར་གྲུབ་པའི་ཕྱོགས་ཁས་མ་བླངས་ཞེས་པ་ལ་འཆད་
དགོས་པ་ཡོད་ཀྱང་། ཆོས་ཅན་དེ་ཉིད་ཀྱི་གནས་ཚུལ་ལ་དཔྱད་པའི་ཚེ་ཆོས་
ཅན་སྣང་ཙམ་དེ་ཉིད་ཁས་ལེན་དགོས་པས་དཔྱད་པའི་ཉེས་པ་མཚུངས་སོ་ཞེས་
པའི་ལན་ལ་ནི་ཆོས་ཅན་དེ་ཉིད་ཁས་མ་བླངས་པས་ཆོས་ཅན་ཚད་མས་གྲུབ་
པའི་སྟེང་དུ་ཁྱད་པར་གྱི་ཆོས་དམ་འཆའ་བའི་རང་རྒྱུད་ཀྱི་དམ་བཅའ་མེད་ཅེས་
པ་ལའང་འཆད་དགོས་པ་ཡོད་དེ། དཔེར་ན་དངོས་པོ་བདག་ལས་སྐྱེ་བ་མེད་
པའི་སྐབས་སུ་ཡང་དེ་ལྟ་བུའི་རང་རྒྱུད་ཀྱི་དམ་བཅའ་མེད་པར་གསུངས་པ་ལྟ་
བུའོ། ། དེས་ན་དངོས་པོར་སྨྲ་བའི་ངོར་སྐྱོན་སྤོང་ཚུལ་དང༌། རང་རྒྱུད་པའི་
ངོར་སྐྱོན་སྤོང་ཚུལ་གཉིས་ཡོད་པར་ཤེས་པར་བྱའོ། །
གཉིས་པ་གཏན་ཚིགས་མེད་པ་ནི། ཚིག་གསལ་ལས། དབུ་མ་པ་ཡིན་
ནརང་གི་རྒྱུད་ཀྱི་རྗེས་སུ་དཔག་པ་རིགས་པ་མ་ཡིན་ཏེ། ཕྱོགས་གཞན་ཁས་
བླངས་པ་མེད་པའི་ཕྱིར་ཞེས་པ་སྟེ། གནས་ལུགས་ལ་དཔྱོད་པའི་སྐབས་སུ།
གང་ལ་དཔྱད་པའི་གཞི་དབུ་མ་པ་ལ་མ་གྲུབ་པས་དེའི་སྟེང་དུ་དགག་ཆོས་ལས་
གཞན་སྒྲུབ་ཆོས་ཀྱང་ཁས་བླངས་པ་མེད་པའི་ཕྱིར་རོ་ཞེས་པའོ། ། གཉིས་པ་
རྣམ་གཞག་དེའི་སྐྱོན་སྤོང་བ་ནི་འགལ་བ་བརྗོད་པའི་ ཐལ་འགྱུར་གྱིས་སྤྲོས་པ་
མཐའ་དག་གཅོད་མི་ནུས་ན་ཉི་ཚེ་བའི་སྟོང་པ་ཙམ་གྱིས་དབུ་མར་འགྲུབ་པར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 377
འགྱུར་རོ། ། ནུས་ན་ཅིག་ཆར་རམ་རིམ་གྱིས་གཅོད། ཅིག་ཆར་གཅོད་ན་
རིགས་པ་གཞན་རྣམས་དོན་མེད་པར་འགྱུར། རིམ་གྱིས་གཅོད་ན་ཤེས་བྱ་
མཐའ་ཡས་པས་སྤྲོས་པ་གཅོད་པའི་དུས་མེད་པར་འགྱུར་རོ་ཞེ་ན། རྟོག་པ་
སེལ་འཇུག་ཡིན་པས་རིམ་གྱིས་གཅོད་ཀྱང་སྤྲོས་པ་ཆོད་པའི་དུས་མེད་པར་མི་
འགྱུར་ཏེ། ཆོས་གཅིག་གི་སྟེང་དུ་བདེན་པའི་སྤྲོས་པ་ཆོད་ན་དེ་དང་རིགས་
འདྲ་བའི་ཆོས་གཞན་ལ་ཡང་རིགས་པ་དེ་ཁ་སྤོ་ནུས་པའི་ཕྱིར། ཆོས་ཐམས་
ཅད་ལ་སྤོ་ནུས་པའི་ངེས་པ་ནི་མེད་དེ། དངོས་པོར་སྨྲ་བ་བཞིན་ནོ། ། འོན་
ཀྱང་དེ་དག རྣལ་འབྱོར་པ་ཡང་བློ་ཁྱད་ཀྱིས། ། གོང་མ་གོང་མ་རྣམས་ཀྱིས་
གནོད། ། ཅེས་པའི་ཚུལ་གྱིས་རང་རང་གི་གྲུབ་མཐས་བཏགས་པའི་གྲུབ་
མཐའ་གཙོ་བོ་གྲུབ་མཐའ་གོང་མས་བཀག་པ་ན་དགག་བྱ་གཞན་མེད་པས།
ཐུག་མེད་དུ་མི་འགྱུར་རོ། །
གསུམ་པ་དེ་ཉིད་གཞུང་འདིར་རིགས་པས་སྒྲུབ་པའི་ཚུལ་ལ་གཉིས་ཏེ།
མཐའ་བཞིའི་སྐྱེ་བ་རིགས་པས་དགག ། རང་གཞན་སྡེ་པའི་རྩོད་པ་སྤང་
བའོ། ། དང་པོ་ལ་གསུམ་སྟེ། རྟེན་འབྲེལ་བདེན་པའི་སྐྱེ་བ་བཀག་པའི་དོན་
དུ་བཤད། རྟེན་འབྲེལ་བརྟེན་ནས་སྐྱེ་བའི་དོན་དུ་བཤད། མཐའ་གཉིས་
སྤངས་པའི་རྟེན་འབྲེལ་རྟོགས་པའི་ཕན་ཡོན་བཤད་པའོ། ། དང་པོ་ལ་གསུམ་
སྟེ། དམ་བཅའ་མདོར་བསྟན། རིགས་པ་རྒྱས་པར་བཤད། ཚུལ་དེས་གྲུབ་
པའི་དོན་ནོ། ། དང་པོ་ནི། དེ་ཉིད་སོགས་སོ། ། གཉིས་པ་ལ་བཞི་སྟེ།
བདག་ལས་དང་། གཞན་ལས་དང་། གཉིས་ཀ་ལས་དང་། རྒྱུ་མེད་པར་སྐྱེ་
བ་དགག་པའོ། ། དང་པོ་ལ་གཉིས་ཏེ། འགྲེལ་པ་མཛད་པའི་རིགས་པས་
དགག ། བསྟན་བཅོས་མཛད་པའི་རིགས་པས་དགག་པའོ། ། དང་པོ་ལ་
གསུམ་སྟེ། དེ་ཁོ་ན་ཉིད་དུ་བདག་སྐྱེ་དགག འཇིག་རྟེན་གྱི་ཐ་སྙད་དུ་བདག་



378
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྐྱེ་དགག དེ་ གཉིས་ཀའི་གྲུབ་དོན་བསྡུ་བའོ། ། དང་པོ་ལ་གཉིས་ཏེ།
གྲགས་པའི་དོན་མི་རུང་བར་ ཐལ་བ། མ་གྲགས་པའི་དོན་ཐོབ་པར་ཐལ་
བའོ། ། དང་པོ་ལ་གཉིས་ཏེ། སྐྱེ་བ་དོན་མེད་དུ་ཐལ་བ། སྐྱེ་བ་སྐབས་མེད་
པར་ཐལ་བའོ། ། དང་པོ་ནི་དེ་ནི་ཞེས་སོགས་ཏེ། སངས་རྒྱས་བསྐྱངས་ཀྱི་
རིགས་པའོ། ། གཉིས་པ་ནི། སྐྱེས་ཟིན་སོགས་ཏེ། ཟླ་བས་ཁ་བསྐང་
བའོ། ། གཉིས་པ་ལ་གསུམ་སྟེ། སྐྱེ་བ་ཐུག་པ་མེད་པར་ཐལ་བ། རྒྱུ་འབྲས་
ངོ་བོ་འཆོལ་བར་ཐལ་བ། ཕན་ཚུན་རྟོགས་པ་མཚུངས་པར་ཐལ་བའོ། །
དང་པོ་ནི། ས་བོན་སོགས་ཏེ། སངས་རྒྱས་བསྐྱངས་ཀྱི་རིགས་པའོ། །
གཉིས་པ་ནི། བྱེད་རྒྱུ་སོགས་ཏེ། རྐང་པ་དང་པོ་གཉིས་ཀྱིས་ཐལ་བ་དངོས་
དང་། ཕྱི་མ་གཉིས་ཀྱིས་དེའི་ཉེས་སྤོང་དགག་པའོ། ། གསུམ་པ་ནི། གལ་ཏེ་
སོགས་ཏེ། ཕྱི་མ་འདི་གཉིས་ཟླ་བས་ཁ་བསྐང་བའོ། ། གཉིས་པ་ནི། གང་
ཕྱིར་སོགས་ཏེ། འཇིག་རྟེན་གྱི་ཐ་སྙད་དུ་ཡང་ས་སྨྱུག་ལྟ་བུ་ལ་གཅིག་གི་ཐ་སྙད་
ཁས་མི་ལེན་པ་ཡིན་གྱི། རྒྱུ་འབྲས་ཙམ་ལ་ནི་མ་ངེས་པར་མངོན་ནོ། ། གསུམ་
པནི། དེ་ཕྱིར་སོགས་སོ། ། གཉིས་པ་བསྟན་བཅོས་མཛད་པའི་རིགས་པས་
དགག་པ་ནི། བདག་ལས་སོགས་ཏེ། རྩ་ཤེ་ལས། རྒྱུ་དང་འབྲས་བུ་གཅིག་
ཉིད་དུ། ། ནམ་ཡང་འཐད་པར་མི་འགྱུར་རོ། །རྒྱུ་དང་འབྲས་བུ་གཅིག་ཉིད་
ན། ། སྐྱེད་དང་བསྐྱེད་པ་གཅིག་ཏུ་འགྱུར་ཞེས་དང་། གལ་ཏེ་ཤིང་འདི་མེ་
ཡིན་ན། ། བྱེད་པ་པོ་དང་ལས་གཅིག་འགྱུར། ། ཞེས་གསུངས་པ་བཀོད་
པའོ། ། །
གཉིས་པ་གཞན་ལས་སྐྱེ་བ་དགག་པ་ལ་གཉིས་ཏེ། འདོད་པ་བརྗོད་པ་
དང་། སུན་འབྱིན་བཤད་པའོ། ། དང་པོ་ནི། རང་སྡེ་དངོས་པོར་སྨྲ་བ་
རྣམས་ན་རེ། འདིར་དངོས་པོ་རྣམས་བདག་ལས་འབྱུང་བར་མི་འགྱུར་ཏེ།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 379 །
ཞེསབྱ་བ་འདི་ངེས་པ་ཡིན་ལ། ཕྱོགས་འདི་ནི་རིགས་པ་ཉིད་ཀྱང་ཡིན་ན།
གང་འདི་སྐད་དུ་གཞན་དག་ལས་ལྟ་ག་ལ་ཞིག་ཅེས་སྨྲས་པ་དེ་ནི་མི་རིགས་
སོ། ། འདི་ལྟར་གཞན་དུ་གྱུར་པའི་རྐྱེན་བཞི་པོ་རྒྱུ་དང་། དམིགས་པ་དང་
།
དེ་མ་ཐག་པ་དང་། དེ་བཞིན་དུ་བདག་པོ་སྟེ་རྐྱེན་རྣམས་དངོས་པོ་རྣམས་ཀྱི་
བསྐྱེད་པར་བྱེད་པའོ་ཞེས་བྱ་བའི་གསུང་རབ་ལ་ལྟོས་ནས་མི་འདོད་བཞིན་དུ་
ཡང་གཞན་ལས་སྐྱེ་བ་ཁས་བླང་བར་བྱའོ་ཞེས་ཟེར་རོ། ། རྩ་ཤེ་ལས་ཀྱང་རབ་
བྱེད་དང་པོར་གཞན་སྐྱེ་དགག་པའི་དབང་དུ་བྱས་ནས། རྐྱེན་རྣམས་བཞི་སྟེ་
རྒྱུ་དང་ནི། ། ཞེས་སོགས་ཚིགས་བཅད་གཅིག་གིས་ཕྱོགས་སྔ་བརྗོད་པ་དེ་ཉིད་
འདིར་བླངས་པའོ། ། གཉིས་པ་ལ་གསུམ་སྟེ། བདེན་པ་གཉིས་ལ་ལྟོས་པའི་
གཞན་སྐྱེ་དགག ། དེ་ལྟར་དགག་པའི་ཕན་ཡོན་རྣམ་གཉིས་བསྟན། །
གཞན་སྐྱེ་སྒྲུབ་བྱེད་རྣམ་རིག་གྲུབ་མཐའ་བཟློག་པའོ། ། དང་པོ་ལ་གཉིས་ཏེ།
དོན་དམ་དུ་གཞན་ལས་སྐྱེ་བ་དགག་པ། ཀུན་རྫོབ་ཏུ་གཞན་ལས་སྐྱེ་བ་དགག་
པའོ། ། དང་པོ་ལ་གཉིས་ཏེ། གནོད་བྱེད་ཀྱི་རིགས་པ་བརྗོད། འཇིག་རྟེན་
གྱི་གནོད་པ་སྤོང་བའོ། ། དང་པོ་ལ་གསུམ་སྟེ། ཧ་ཅང་ཐལ་བའི་གནོད་བྱེད་
བརྗོད། ། དུས་ལ་བརྟགས་ཏེ་གཞན་སྐྱེ་དགག ། མུ་བཞིར་བརྟགས་ཏེ་
གཞན་སྐྱེ་དགག་པའོ། ། དང་པོ་ལ་གཉིས་ཏེ། རིགས་མི་མཐུན་པ་ལས་སྐྱེ་
བར་ཐལ། སྐྱེ་བ་ངེས་པ་མེད་པར་ཐལ་བའོ། ། དང་པོ་ནི། གཞན་ལས་
སོགས་ཏེ། རྩ་ཤེ་ལས། རྒྱུ་དང་འབྲས་བུ་གཞན་ཉིད་དུ། ། ནམ་ཡང་འཐད་
པར་མི་འགྱུར་རོ། །རྒྱུ་དང་འབྲས་བུ་གཞན་ཉིད་ན། ། རྒྱུ་དང་རྒྱུ་མིན་
མཚུངས་པར་འགྱུར། ། ཞེས་གསུངས་པའི་རིགས་པའོ། ། གཉིས་པ་ལ་
གཉིས་ཏེ། ཐལ་བ་དངོས། རྩོད་པ་སྤོང་བའོ། ། དང་པོ་ནི། ཐམས་ཅད་
སོགས་ཏེ། འདི་གཉིས་ཀ་ཡང་རྒྱུ་མཚན་མཚུངས་པའི་མགོ་སྙོམས་སོ། །



380
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཉིས་པ་ལ་གཉིས་ཏེ། རྩོད་པ་དང་། ལན་ནོ། ། དང་པོ་ནི། རབ་ཏུ་
སོགས་སོ། གཉིས་པ་ནི། ཇི་ལྟར་སོགས་ཏེ། སྒྲུབ་བྱེད་བསྒྲུབ་བྱ་དང་
མཚུངས་པས་མ་གྲུབ་པའོ། ། གཉིས་པ་ལ་གཉིས་ཏེ། དུས་ཐ་དད་ལ་གཞན་
ཉིདམེད་པས་གཞན་སྐྱེ་དགག དུས་མཉམ་པ་ལ་སྐྱེ་བ་མེད་པས་གཞན་སྐྱེ་
དགག་པའོ། ། དང་ པོ་ ལ་ གཉིས་ཏེ། དགག་པ་དངོས། རྩོད་པ་སྤོང་
བའོ། ། དང་པོ་ནི། མྱུ་གུ་སོགས་སོ། ། གཉིས་པ་ལ་གཉིས་ཏེ། གཞན་
གཞུང་རྗེས་སུ་བརྗོད། དེ་ཉིད་བཟློག་བྱེད་བཤད་པའོ། ། དང་པོ་ནི། ཇི་
ལྟར་སོགས་སོ། ། གཉིས་པ་ནི། གལ་ཏེ་སོགས་སོ། ། གཉིས་པ་ནི། གལ་ཏེ་
མིག་གི་སོགས་སོ། ། གསུམ་པ་མུ་བཞིར་བརྟགས་ཏེ་གཞན་སྐྱེ་དགག་པ་ནི།
བསྐྱེད་བྱ་སོགས་ཏེ། རྩ་ཤེ་ལས་འབྲས་བུ་ངོ་བོ་ཉིད་ཡོད་ན། ། རྒྱུས་ནི་ཅི་ཞིག་
སྐྱེད་པར་བྱེད། ། འབྲས་བུ་ངོ་བོ་ཉིད་མེད་ན། ། རྒྱུས་ནི་ཅི་ཞིག་སྐྱེད་པར་
བྱེད། ། སྐྱེ་བ་ཡོད་པ་མ་ཡིན་ན། ། རྒྱུ་ཉིད་འཐད་པར་མི་འགྱུར་རོ། ། རྒྱུ་
ཉིད་འཐད་པ་ཡོད་མིན་ན། ། འབྲས་བུ་གང་གིས་ཡིན་པར་འགྱུར། ། ཞེས་
པའི་རིགས་པས་འབྲས་བུ་ཡོད་པ་དང་། མེད་པ་བསྐྱེད་པ་གཉིས་ཀ་ཡིན་ན་
ཡང་བཤད་ཟིན་པའི་ཉེས་པར་ཐལ་བས་དགག དེར་མ་ཟད་དབུ་མ་ལས།
མྱ་ངན་འདས་པ་དངོས་པོ་དང་། ། དངོས་མེད་གཉིས་ཀར་ཇི་ལྟར་འགྱུར། །
དེགཉིས་གཅིག་ལ་ཡོད་མིན་ཏེ། ། སྣང་བ་དང་ནི་མུན་པ་བཞིན། ། ཞེས་
དང་། བྱེད་པ་པོར་གྱུར་མ་གྱུར་པ། ། གྱུར་མ་གྱུར་དེ་མི་བྱེད་དེ། ། ཡིན་
དངམ་ཡིན་གྱུར་ཅིག་ལ། ། ཕན་ཚུན་འགལ་བས་ག་ལ་ཡོད། ། ཅེས་པའི་
རིགས་པས་ཀྱང་འགོག་པའོ། ། གཉིས་ཀ་དང་བྲལ་བ་ལ་ཡང་རྐྱེན་གྱིས་ཅི་ཞིག་
བྱསྟེ། མི་སྲིད་པའི་ཕྱིར་རོ། ། གཉིས་པ་འཇིག་རྟེན་གྱི་གནོད་པ་སྤང་བ་ལ་
གཉིས་ཏེ། གཞན་ གཞུང་ རྗེས་སུ་བརྗོད། །ཟློག་བྱེད་རིགས་པ་བཤད་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 381
པའོ། ། དང་པོ་ནི། གང་གིས་སོགས་ཏེ། དངོས་པོར་སྨྲ་བ་ན་རེ། གཞན་
སྐྱེ་སྒྲུབ་པའི་རིགས་པ་གཞན་གྱི་ཅི་ཞིག་བྱ་སྟེ། འཇིག་རྟེན་གྱིས་མཐོང་བ་འདི་
རང་གི་ལྟ་བ་ལ་གནས་པ་ན་ཤིན་དུ་སྟོབས་དང་ལྡན་པ་ཡིན་ཞིང་། གཞན་ཁོ་
ནལས་སྐྱེ་བར་ཡང་འཇིག་རྟེན་པས་མཐོང་བའི་ཕྱིར་གཞན་སྐྱེ་ཡོད་པར་གྲུབ་
ཅིང་། གཞན་སྐྱེ་དགག་ པ་ ལ་ གནོད་དོ་ཞེ་ན། གཉིས་པ་ལ་གསུམ་སྟེ།
འཇིག་རྟེན་ཚད་མ་དགག་ཕྱིར་བདེན་གཉིས་རྣམ་དབྱེ་བསྟན། དེས་ན་དེ་ཉིད་
སྐབས་སུ་འཇིག་རྟེན་གྱིས་མི་གནོད། འཇིག་རྟེན་ཉིད་ཀྱིས་གནོད་པའི་ཡུལ་གྱི་
ཁྱད་པར་བཤད་པའོ། ། དང་པོ་ལ་གཉིས་ཏེ། མཚན་ཉིད་སྤྱིར་བསྟན།
མཚན་ གཞི་ སོ་ སོར་བཤད་པའོ། ། དང་པོ་ནི། དངོས་ ཀུན་ སོགས་ ཏེ།
འཇིག་རྟེན་གྱིས་མཐོང་བས་གནས་ལུགས་དཔྱོད་པའི་རིགས་པ་ལ་གནོད་པར་
འདོད་པ་ཁྱོད་ལ་འཇིག་རྟེན་གྱི་བྱུང་ཚུལ་ཤིན་དུ་མང་ཞིང་རྒྱ་ཆེ་བ་མ་བཤད་
པར་འཇིག་ རྟེན་ གྱིས་ གནོད་ པའི་བླབ་རྡོལ་ ལས་ བཟློག་པར་མི་ནུས་པས།
འཇིག་རྟེན་གྱིས་གནོད་པ་དང་མི་གནོད་པའི་ཡུལ་ཁྱད་པར་ཅན་བསྟན་པའི་
ཕྱིར། རེ་ཞིག་བདེན་པ་གཉིས་ཀྱི་རྣམ་བཞག་བཤད་པ་ནི། སངས་རྒྱས་
བཅོམ་ལྡན་འདས་ཀྱིས་གདུལ་བྱ་ལ་ཐ་སྙད་ཀྱི་སྒོ་ནས་གནས་ལུགས་བསྟན་པའི་
ཚེ། དངོས་པོ་ཐམས་ཅད་ལ་ཀུན་རྫོབ་དང་དོན་དམ་པའི་ངོ་བོ་གཉིས་བསྟན་
ཏེ། དངོས་པོ་ཐམས་ཅད་ལ་འཕགས་པའི་མཉམ་བཞག་ཡེ་ཤེས་ཀྱིས་རང་གི་
ངོ་བོ་སྟོང་ཉིད་རྙེད་པ་དང་། བརྫུན་པ་མཐོང་བའི་སོ་སོའི་སྐྱེ་བོའི་བློས་བརྫུན་
པའི་སྟོབས་ལས་རང་གི་ངོ་བོ་ཡོད་པར་རྙེད་པ་ཉིད་ལ་བདེན་པ་གཉིས་སུ་
བཞག་པ་ཡིན་གྱི། དེ་གཉིས་ངོ་བོ་ཐ་དད་དུ་ཡོད་པ་ནི་མ་ཡིན་ནོ། ། དེ་ལྟར
བློའི་སྒོ་ནས་ངོ་བོ་གཉིས་འཛིན་པའི་མཐོང་བ་ཡང་དག་པའི་ཡུལ་ནི་དོན་དམ་
བདེན་པ་ཡིན་ལ། མཐོང་བ་བརྫུན་པའི་ཡུལ་ནི་ཀུན་རྫོབ་བདེན་པའོ། །



382
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འདིར་ཁ་ཅིག ། འདིས་ནི་མྱུ་གུ་ལྟ་བུ་གཅིག་གི་ངོ་བོ་ལ་ཡང་ཕྱེ་ན་ཀུན་རྫོབ་
ཡིན་པ་དང་། དོན་དམ་པའི་ངོ་བོ་གཉིས་ཡོད་པར་སྟོན་གྱི། མྱུ་གུའི་ངོ་བོ་
གཅིག་ཉིད་སོ་སྐྱེ་དང་འཕགས་པ་ལ་ལྟོས་ནས་བདེན་པ་གཉིས་སུ་སྟོན་པ་གཏན་
མ་ཡིན་ནོ། ། དེ་ལྟར་བྱས་ན་ངོ་བོ་མེད་པའི་ཆོས་མི་སྲིད་པས། གཞི་གྲུབ་པ་
ཡིན་ན། ངོ་བོ་གཅིག་དང་ཐ་དད་ལས་མ་འདས་ལ། ངོ་བོ་ཡོད་པ་ཁས་ལེན་
ཀྱང་། རང་བཞིན་གྱིས་གྲུབ་པའི་ངོ་བོ་མེད་པ་མི་འགལ་ལོ་ཞེས་དང་། བདེན་
གཉིས་ངོ་བོ་གཅིག་ལ་ལྡོག་པ་ཐ་དད་པ་བྱས་པ་དང་། མི་རྟག་པ་ལྟ་བུ་སྟེ།
བྱང་ཆུབ་སེམས་འགྲེལ་ལས། ཀུན་རྫོབ་ལས་ནི་ཐ་དད་པར། ། དེ་ཉིད་
དམིགས་པ་མ་ཡིན་ཏེ། ། ཀུན་རྫོབ་སྟོང་པ་ཉིད་དུ་བཤད། ། སྟོང་ཉིད་ཁོ་ན་
ཀུན་རྫོབ་ཡིན། ། མེད་ན་མི་འབྱུང་ངེས་པའི་ཕྱིར། ། བྱས་དང་མི་རྟག་པ་
བཞིན་ནོ། ། ཞེས་བྱ་བ་བྲིས་སོ། ། དེ་ནི་མི་འཐད་དེ། མྱུ་གུའི་ངོ་བོར་གྱུར་
པའི་ཀུན་རྫོབ་ཀྱི་ངོ་བོ་དེ་དེའི་ངོ་བོར་གྱུར་པའི་དོན་དམ་གྱི་ངོ་བོ་ཡིན་པར་ཐལ།
དེ་གཉིས་ངོ་བོ་གཅིག་ཡིན་པའི་ཕྱིར། འདོད་ན། མཐོང་བ་བརྫུན་པས་རྙེད་
པའི་ངོ་བོ་དེ་མཐོང་བ་ཡང་དག་པས་རྙེད་པའི་ངོ་བོ་ཡིན་པར་ཐལ། འདོད་པ་
དེའི་ཕྱིར། འདོད་ན། མཐོང་བ་བརྫུན་པས་རྙེད་པ་དེ་མཐོང་བ་ཡང་དག་
པས་རྙེད་པར་ཐལ། འདོད་པ་དེའི་ཕྱིར། འདོད་ན། དེ་གཉིས་ཡུལ་གྱི་ངོ་བོ་
རྙེད་ཚུལ་ཁྱད་པར་མེད་པར་འགྱུར་རོ། ། གཞན་ཡང་མྱུ་གུ་ལྟ་བུ་གཅིག་ཉིད་
ལ། བདེན་པ་གཉིས་ཀྱི་མིང་གིས་བཏགས་པའི་བཏགས་དོན་ཐ་སྙད་དུ་རྙེད་
པར་ཐལ། མྱུ་གུའི་ངོ་བོ་ཡིན་པར་གྱུར་པའི་བདེན་གཉིས་ཀྱི་ངོ་བོ་གཉིས་ཡོད་
པའི་ཕྱིར། ཡུལ་ཅན་འཕགས་པའི་མཉམ་བཞག་དེས་མཐོང་བ་བརྫུན་པས་
རྙེད་པའི་རྙེད་དོན་དེ་མཐོང་བར་ཐལ། དེ་མཐོང་བ་ཡང་དག་པས་རྙེད་པའི་
རྙེད་དོན་ལ་སྒྲུབ་འཇུག་གང་ཞིག ། ཡུལ་དེ་གཉིས་ངོ་བོ་གཅིག་ཡིན་པའི་ཕྱིར།
W
W



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 383
གཞན་ཡང་རང་རང་ངོ་བོས་སྟོང་པར་སྒྲུབ་པ་ལ་དགག་བྱ་དོན་དམ་གྱི་ཁྱད་
པར་སྦྱར་དགོས་པར་ཐལ། བདེན་གཉིས་ཐ་སྙད་དུ་རང་རང་ངོ་བོས་མི་སྟོང་
པའི་ཕྱིར། སྔ་ཕྱི་གཉིས་ཆར་གྱི་རྟགས་བསལ་ཁས་བླངས་སོ། ། དེས་ན་
བདེན་གཉིས་བྱས་མི་རྟག་བཞིན་དུ་ངོ་བོ་གཅིག་ཏུ་འདོད་པ་དང་། ཆོས་
ཐམས་ཅད་མིང་གི་ཐ་སྙད་ཀྱིས་བཏགས་པའི་དབང་གིས་བཞག་པ་མ་གཏོགས་
པར་མིང་གིས་བཏགས་པའི་དོན་ཐ་སྙད་དུ་ཡང་མེད་པར་འདོད་པ་ནི་འགལ་མི་
འགལ་བློ་གཟུ་བོར་གནས་པ་དག་གིས་དཔྱོད་ཅིག ། བྱང་ཆུབ་སེམས་འགྲེལ་
གྱི་ལུང་གི་དོན་ནི། བདེན་གཉིས་ཕན་ཚུན་ལྟོས་ནས་འཇོག་དགོས་པས་ངོ་བོ་
ཐ་དད་དུ་མེད་པའི་དཔེར་བྱས་མི་རྟག་གསུངས་པ་ཡིན་གྱི། ངོ་བོ་གཅིག་པའི་
དཔེ་ནི་མ་ཡིན་ཏེ། དབུ་མ་ཐལ་འགྱུར་བས་ཕན་ཚུན་ལྟོས་ནས་གྲུབ་པའི་ཆོས་
ལ་ངོ་བོ་གཅིག་དང་ཐ་དད་གཉིས་ཀ་ཁས་མི་ལེན་པའི་ཕྱིར། གཞན་དུ་ན་རྒྱུ་
འབྲས་ལ་ངོ་བོ་གཅིག་དང་ཐ་དད་གང་རུང་ཞིག་ཅིའི་ཕྱིར་ཁས་མི་ལེན་ལེགས་
པར་སོམས་ཤིག ། གཉིས་པ་ལ་གཉིས་ཏེ། ཀུན་རྫོབ་བདེན་པ་དབྱེ་བའི་སྒོ་
ནས་བཤད། ། དོན་དམ་བདེན་པ་དཔེ་ཡི་སྒོ་ནས་བཤད་པའོ། །
དང་པོ་ལ་གཉིས་ཏེ། སོ་སྐྱེའི་བློ་ལ་ལྟོས་པའི་དབྱེ་བ། སྐྱེ་འཕགས་
གཉིས་ལ་ལྟོས་པའི་དབྱེ་བའོ། ། དང་པོ་ལ་བཞི་སྟེ། ཡུལ་ཅན་མཐོང་བ་
བརྫུན་པ་གཉིས་སུ་དབྱེ། ། ཚུལ་དེས་ཡུལ་ལ་ཡང་ལོག་གཉིས་སུ་གྲུབ། །
གཉིས་པ་འཇིག་རྟེན་ལས་ཀྱང་མེད་པར་བསྟན། ། དེ་ཉིད་དཔེར་བྱས་སྐབས་
ཀྱི་ལན་ལ་སྦྱར་བའོ། ། དང་པོ་ནི། མཐོང་བ་སོགས་ཏེ། མཐོང་བ་བརྫུན་པ་
ཉིད་ལ་ཡང་། གློ་བུར་གྱི་འཁྲུལ་རྒྱུས་མ་སླད་པའི་དབང་པོ་གསལ་བ་དང་།
གློ་བུར་གྱི་འཁྲུལ་རྒྱུས་སླད་པའི་དབང་པོ་སྐྱོན་ལྡན་གྱི་ཤེས་པ་གཉིས་ཡོད་པ་
ལས་སྔ་མ་ནི་འཇིག་རྟེན་ཉིད་ལ་ལྟོས་ནས་མཐོང་བ་ཡང་དག་པ་དང་། ཕྱི་མ་



384 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནི་འཇིག་རྟེན་ཉིད་ལ་ལྟོས་ནས་མཐོང་བ་བརྫུན་པར་བཞག་སྟེ། འགྲེལ་པར།
དེའི་ཕྱིར་དེ་ལྟར་བདེན་པ་གཉིས་རྣམ་པར་གཞག་ནས། མཐོང་བ་བརྫུན་པ་
རྣམས་ལ་ཡང་། མཐོང་བ་ཡང་དག་པ་དང་བརྫུན་པ་ཉིད་ལ་གཉིས་ཉིད་ཡོད་
པས་ཞེས་གསུངས་པས་སོ། །
གཉིས་པ་ནི། གནོད་པ་སོགས་ཏེ། སྔར་གྱི་ཡུལ་ཅན་གཉིས་པོ་དེས་
ཡུལ་ལ་ཡང་ལོག་གཉིས་སུ་ཕྱེ་བའོ། ། འདིར་ཕྱི་མ་དག་ཡང་དག་ཀུན་རྫོབ་
དང་ལོག་པའི་ཀུན་རྫོབ་ཀྱི་ཐ་སྙད་ནི་རང་རྒྱུད་པའི་ལུགས་ཡིན་གྱི། ཐལ་
འགྱུར་བས་ནི་འཇིག་རྟེན་ཉིད་ལྟོས་བདེན་པའི་ཀུན་རྫོབ་དང་། འཇིག་རྟེན་
ཉིད་ལྟོས་ལོག་པའི་ཀུན་རྫོབ་ཅེས་ཁས་ལེན་ཅིང་། སྔ་མ་ཁས་མི་ལེན་ཏེ། ཡང་
དགཡིན་ན་ཀུན་རྫོབ་ཡིན་པར་འགལ་བའི་ཕྱིར་རོ་ཞེས་སྨྲའོ། ། འོ་ན་ཀུན་
རྫོབ་བདེན་པ་ཞེས་པའི་ཐ་སྙད་ཀྱང་མི་འཐད་པར་འགྱུར་ཏེ། ཀུན་རྫོབ་ཡིན་
ན་བདེན་པ་ཡིན་པར་འགལ་བའི་ཕྱིར། དེ་ནི་བློ་ཀུན་རྫོབ་པའི་ངོ་བོར་བདེན་
པ་ལ་འཇོག་པས་སྐྱོན་མེད་དོ་སྙམ་ན། ཡང་དག་ཀུན་རྫོབ་ཅེས་པ་ཡང་། བློ་
ཀུན་རྫོབ་པ་ལ་ལྟོས་ནས་ཡང་དག་ཏུ་འཇོག་པས་སྐྱོན་མེད་དེ། འགྲེལ་པའི་
ལུང་སྔར་དྲངས་པ་ལས། མཐོང་བ་བརྫུན་པ་ཉིད་ལ་ཡང་། མཐོང་བ་ཡང་
དག་པ་དང་། མཐོང་བ་བརྫུན་པ་གཉིས་སུ་ཕྱེ་བ་ལྟ་བུའོ། ། དེས་ན་ཇོ་བོ་རྗེ་
རྗེས་འབྲང་དང་བཅས་པ་དང་། ཞང་ཐང་སག་པ་རྗེས་འབྲང་དང་བཅས་པ་
སོགས་ཐལ་འགྱུར་བའི་ལུགས་ལ་ཤིན་དུ་མཁས་པ་སྔར་བྱོན་པ་རྣམས་ཀྱིས་ཡང་
ལོག་གི་ཐ་སྙད་ཐལ་རང་གཉིས་ལ་ཁྱད་པར་མེད་པར་རྣམ་གཞག་མཛད་པ་ལྟར་
ཁྱད་པར་མེད་པར་ཁས་བླང་བར་བྱའོ། །
གསུམ་པ་ནི། མི་ཤེས་སོགས་ཏེ། ཚིག་རྐང་དང་པོ་གཉིས་ཀྱིས་ཡིད་གློ་
བུར་གྱི་འཁྲུལ་རྒྱུས་སླད་པའི་ཤེས་པ་དང་། གསུམ་པས་དབང་ཤེས་གློ་བུར་གྱི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 385
འཁྲུལ་རྒྱུས་སླད་པའི་ཡུལ་རྣམས་དོན་དམ་དུ་མེད་པར་མ་ཟད། ཀུན་རྫོབ་
ཉིད་ལ་ཡང་འཇིག་རྟེན་གྱི་ཐ་སྙད་དུ་མེད་པར་བསྟན་ཏོ། ། འདིར་གནད་གྱི་
དོན་འདི་ཆེ་སྟེ། འཕགས་པའི་མཉམ་བཞག་ལ་ལྟོས་ནས་མཐོང་བ་བརྫུན་པར་
བཞག་པའི་ཡུལ་ཐམས་ཅད་བློ་ཀུན་རྫོབ་པའི་ངོར་བདེན་པས་ཀུན་རྫོབ་བདེན་
པ་ཡིན་པར་ཁྱད་པར་མེད་ཀྱང་། ཐ་སྙད་བདེན་པ་ཡིན་མིན་གྱི་ཁྱད་པར་ཡོད་
དེ། ལོག་པའི་ཀུན་རྫོབ་བདེན་པ་རྣམས་ནི་ཐ་སྙད་བདེན་པ་མ་ཡིན་ཏེ། གྲུབ་
མཐའ་ལ་ཞུགས་མ་ཞུགས་ཐམས་ཅད་ལ་ཐུན་མོང་དུ་ཡོད་པའི་ལྷན་སྐྱེས་ཀྱི་བློ་
རང་དགའ་བའི་ངོར་བདེན་པའི་ཐ་སྙད་མི་བྱེད་པའི་ཕྱིར། འོ་ན་ཀུན་རྫོབ་ཀྱི་
བདེན་པ་ཡང་མ་ཡིན་པར་མཚུངས་སོ་ཞེ་ན། དེ་ནི་ གནད་མ་ཟིན་པ་སྟེ།
མཐོང་བ་བརྫུན་པའི་ངོར་བདེན་པའི་ཕྱིར་མཐོང་བ་བརྫུན་པ་ལ་གཉིས་སུ་ཕྱེ་
བའི་གཉིས་ཀ་མཐོང་བ་བརྫུན་པ་ཡིན་པར་ཁྱད་པར་མེད་ཅིང་། ཕྱི་མའི་ངོར་
བདེན་པ་ཡང་དེ་བློ་ལ་ལྟོས་གཉིས་ཆར་བདེན་པ་སྟེ། ། ཞེས་གསུངས་པས་
བསྟན་པའི་ཕྱིར་རོ། ། མདོར་ན་ལོག་པའི་ཀུན་རྫོབ་ཐམས་ཅད་ནི་ཀུན་རྫོབ་
བདེན་པ་ཡིན་ཡང་། ཐ་སྙད་ལ་ནི་མ་བརྟེན་པར། ། དམ་པའི་དོན་ནི་རྟོགས་
མི་འགྱུར། ། ཞེས་དང་། ཐ་སྙད་བདེན་པ་ཐབས་སུ་གྱུར་པ་དང་། ། ཞེས་
དང༌། འཇིག་རྟེན་ཀུན་རྫོབ་བདེན་པ་དང་། ། ཞེས་པ་རྣམས་ཀྱིས་བསྟན་
པའི་ཐ་སྙད་བདེན་པ་དང་། འཇིག་རྟེན་ཀུན་རྫོབ་བདེན་པ་ལྟར་ཐ་སྙད་དུ་
ཡོད་པ་མ་ཡིན་ཏེ། དེ་དག་ནི་གསུང་རབ་ཀྱི་བརྗོད་བྱ་ཐམས་ཅད་བདེན་པ་
གཉིས་སུ་འདུས་པར་གསུངས་པའི་ཡ་གྱལ་གྱི་ཀུན་རྫོབ་བདེན་པ་ཡིན་ལ།
ལོག་པའི་ཀུན་རྫོབ་རྣམས་ནི་དེ་ལྟར་མ་ཡིན་པའི་ཕྱིར་ཏེ། དོན་དམ་བདེན་པ་
རྟོགས་པའི་ཐབས་སུ་མི་རུང་བའི་ཕྱིར་རོ། ། དེས་ན་འདིའི་གྲུབ་འབྲས་ལ།
ཀུན་རྫོབ་བདེན་པ་ཡིན་ན་ཡོད་པས་མ་ཁྱབ་ཅིང་། ཐ་སྙད་བདེན་པ་ཡིན་ན་



386
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ། །
ཡོད་པས་ཁྱབ་ཅེས་དང་། ཀུན་རྫོབ་ཏུ་ཡོད་ན་ཡོད་པས་མ་ཁྱབ་ཅིང་། ཐ་
སྙད་དུ་ཡོད་ན་ཡོད་པས་ཁྱབ་ཅིང་ཞེས་འབྱུང་ལ། དེང་སང་སྒྲོས་རང་དགའ་
བ་རེ་རེའི་རྗེས་སུ་སྐྱེ་བོ་མང་པོ་ཁ་མཐུན་ངོར་མི་བདེ་ཡང་། དབུ་མའི་གཞུང་
ལུགས་ཀྱི་མགོ་མཇུག་བསྒྲིགས་ན་འདི་ལས་གཞན་དུ་སྨྲ་ཐབས་ཨེ་འདུག་ལེགས་
པར་དཔྱོད་ཅིང་། ཁྱད་པར་འདི་མ་ཕྱེད་པར་ཁ་ཅིག་ གཞུང་འདི་ལ་ཞེན་ཡུལ་
ལ་འཁྲུལ་པའི་ཞེན་ཡུལ་ཐ་སྙད་དུ་ཡང་མེད་པར་བསྟན་པ་ཞེས་པའི་ས་བཅད་
བྱས་ནས། མུ་སྟེགས་བྱེད་རྣམས་ཀྱིས་རང་རང་གི་གཞུང་ལས་བྱུང་བའི་བདག་
ཉིད་ཇི་ལྟར་བ་བཞིན་དུ་ཡོན་ཏན་གསུམ་ལ་སོགས་པ་གང་བརྟགས་པ་ནི་འཇིག་
རྟེན་གྱི་ཀུན་རྫོབ་ཏུ་ཡང་ཡོད་པ་མ་ཡིན་ནོ། ། འདིས་ནི་ལུགས་འདིས་བློ་
འཁྲུལ་པ་གཅིག་གི་ངོར་ཡོད་པ་ལ་ཀུན་རྫོབ་ཏུ་ཡོད་པར་འཇོག་ཟེར་བར་ལེགས་
པར་བཀག་གོ་ཞེས་དང་། ད་ལྟ་གཟུགས་སྒྲ་སོགས་ལྔ་རང་གི་མཚན་ཉིད་ཀྱིས་
གྲུབ་པར་དབང་ཤེས་ལ་སྣང་བ་ནི་མ་རིག་པས་སླད་པ་ཡིན་པས་ཤེས་པ་དེ་དང་།
གཟུགས་བརྙན་དང་བྲག་ཆ་སོགས་སྣང་བའི་དབང་ཤེས་རྣམས་ལ་ཕྲ་རགས་
ཙམམ་གཏོགས་པ་སྣང་ཡུལ་ལ་འཁྲུལ་མ་འཁྲུལ་ལ་ཁྱད་པར་མེད་ཅིང་། སྔོ་
སོགས་རང་གི་མཚན་ཉིད་ཀྱིས་གྲུབ་པ་དག་གཟུགས་བརྙན་བྱད་བཞིན་དུ་ཡོད་
པ་མི་སྲིད་ཀྱང་། བྱད་བཞིན་དུ་མེད་པའི་གཟུགས་བརྙན་ཡོད་པ་བཞིན་དུ།
རང་གི་མཚན་ཉིད་ཀྱིས་གྲུབ་པ་མིན་ཀྱང་སྔོ་སོགས་ཡོད་དགོས་ལ། དེ་ཡང་ཕྱི་
རོལ་གྱི་དོན་དུ་ཡོད་པ་བཞིན་དུ་གཟུགས་བརྙན་ཡང་གཟུགས་ཀྱི་སྐྱེ་མཆེད་དུ་
བཞེད་པ་ཡིན་ཏེ། འོག་ནས་གཟུགས་བརྙན་གྱིས་དེ་སྣང་བའི་དབང་ཤེས་
བསྐྱེད་པར་ཡང་གསུངས་སོ། ། ཚུལ་དེ་དག་ནི་མིག་ལ་རྟ་གླང་དུ་སྣང་བའི་སྒྱུ་
མདང་། བྲག་ཆ་སོགས་ལ་ཡང་ཤེས་པར་བྱ་སྟེ། ལུགས་འདིའི་རྣམ་གཞག་
ཐུན་མོང་མ་ཡིན་པའོ། ། ཞེས་བྲིས་སོ། ། དེ་ལ་མུ་སྟེགས་བྱེད་རྣམས་ཀྱིས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 387 །
བརྟགས་པའི་ཞེན་ཡུལ་འཇིག་རྟེན་ཀུན་རྫོབ་ཏུ་ཡོད་པ་མ་ཡིན་པ་འཐད་ཀྱང་།
དེས་བློ་འཁྲུལ་པ་གཅིག་གི་ངོར་ཡོད་པ་ལ་ཀུན་རྫོབ་ཏུ་ཡོད་པར་འཇོག་པ་
བཀག་ཅེས་པ་ནི་འཇིག་རྟེན་ཀུན་རྫོབ་བདེན་པའི་ཁྱད་པར་མ་ཕྱེད་པ་སྟེ།
དབང་པོ་སྐྱོན་ལྡན་གྱི་ཤེས་པའི་ངོར་བདེན་པས་ཀུན་རྫོབ་བདེན་པར་མི་འཇོག་
ན། ཀུན་རྫོབ་བདེན་པ་ཡིན་ན་ཡང་དག་ཀུན་རྫོབ་ཡིན་པས་ཁྱབ་པར་ཐལ་
བའི་ཕྱིར་རོ། ། དབང་པོ་སྐྱོན་མེད་ཀྱི་ཤེས་པ་དང་། སྐྱོན་ལྡན་གྱི་ཤེས་པ་
གཉིས་ཀྱི་སྣང་ཡུལ་མེད་མཚུངས་ཡིན་པར་ཐལ། དེ་གཉིས་སྣང་ཡུལ་ལ་འཁྲུལ་
པར་མཚུངས་པའི་ཕྱིར། མ་ཁྱབ་ན་ཞེན་ཡུལ་ལ་འཁྲུལ་པའི་ཤེས་པ་ཡིན་ན་
ཞེན་ཡུལ་ཐ་སྙད་དུ་ཡང་མེད་པས་ཁྱབ་པ་བུད། གཞན་ཡང་། ཀུན་རྫོབ་
བདེན་པ་ལ་འཇིག་རྟེན་ཉིད་ལྟོས་བདེན་པའི་ཀུན་རྫོབ་དང་། ལོག་པའི་ཀུན་
རྫོབ་གཉིས་སུ་ཕྱེ་བ་མི་འཐད་པར་ཐལ། དབང་པོ་སྐྱོན་ལྡན་གྱི་ཤེས་པའི་ཡུལ་
སྒྱུ་མ་དང་གཟུགས་བརྙན་སོགས་རྟ་གླང་དང་བྱད་བཞིན་དུ་ཞེན་པའི་ཞེན་ཡུལ་
ནི་ཀུན་རྫོབ་བདེན་པ་ཙམ་དུ་ཡང་མི་རུང་། སྣང་ཡུལ་ནི་འཇིག་རྟེན་ཉིད་དུ་
བདེན་པའི་ཀུན་རྫོབ་ཡིན་པའི་ཕྱིར། རྟགས་ཕྱི་མ་ཁས་བླངས་ཏེ། རང་གི་
མཚན་ཉིད་ ཀྱིས་མ་གྲུབ་པའི་སྔོ་ སོགས་དང་། བྱད་ བཞིན་ དུ་མེད་ པའི་
གཟུགས་བརྙན་གཉིས་ཐ་སྙད་དུ་ཡོད་མཚུངས་སུ་ཁས་བླངས་པའི་ཕྱིར་རོ། །
གཟུགས་བརྙན་གྱིས་དེ་སྣང་གི་དབང་ཤེས་བསྐྱེད་པར་གསུངས་པས་གཟུགས་
བརྙན་ཕྱི་རོལ་གྱི་དོན་དུ་འདོད་པ་ནི་གོང་དུ་རྨི་ལམ་དུ་དབང་ཤེས་ཡོད་པར་
སློབ་དཔོན་འདི་བཞེད་ཅེས་པ་ནི་ལོག་པར་བཤད་པ་ཆེན་པོའོ། ། ཞེས་བྲིས་པ་
དང་འགལ་ཏེ། དེ་ཕྱིར་རྨི་ལམ་དུ་ཡང་དེར་དངོས་མིག ། བརྫུན་པའི་ཡུལ་
ཅན་རྟོགས་པའི་རྒྱུར་ཁས་བླངས། ། ཞེས་གསུངས་པས་སོ། །
བཞི་པ་ནི། མིག་ནི་སོགས་ཏེ། སྔར་མཐོང་བ་བརྫུན་པ་ལ་གཉིས་སུ་



388 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཕྱེ་བའི་དགོས་པ་ཡང་དབང་པོ་སྐྱོན་ལྡན་གྱི་མཐོང་བས་དབང་པོ་སྐྱོན་མེད་ཀྱི་
མཐོང་བ་ལ་མི་གནོད་པ་དཔེར་བྱས་ནས་འཇིག་རྟེན་པས་གཞན་སྐྱེ་མཐོང་ན་
ཡང་འཕགས་པའི་མཉམ་བཞག་གི་གཟིགས་ངོར་གཞན་སྐྱེ་མེད་པ་ལ་མི་གནོད་
པར་བསྒྲུབ་པའོ། ། འདིར་དྲི་མེད་བློ་ཞེས་པས་སྔར་གྱི་ཡང་དག་མཐོང་བ་
འཕགས་པའི་མཉམ་གཞག་གི་མཁྱེན་པར་གྲུབ་ལ། ཁ་ཅིག རང་ཉིད་ཀྱང་དེ་
ཁས་བླངས་བཞིན་དུ་དེ་ལ་རིག་ཤེས་ཚད་མ་ཅེས་པའི་ཐ་སྙད་བྱེད་པ་ནི་རྣམ་
གཞག་མ་ཆགས་ཏེ། རིག་ཤེས་ཚད་མ་ནི་རྟགས་ལ་བརྟེན་པའི་རྗེས་དཔག་
ཡིན་པའི་ཕྱིར་རོ། ། །
གཉིས་པ་ནི་གཏི་མུག་སོགས་ཏེ་འདིར་ཀུན་རྫོབ་བདེན་པ་དང༌། ཀུན་
རྫོབ་ཙམ་གཉིས་ལས། དང་པོ་ནི་བདེན་འཛིན་ལྷན་སྐྱེས་ཀྱི་མ་རིག་པའི་ངོར་
བདེན་པར་སྣང་བ་ཡིན་ལ་ཕྱི་མ་ནི་ཉན་རང་དགྲ་བཅོམ་པ་དང་བྱང་སེམས་
འཕགས་པ་ཉོན་མོངས་པ་ཅན་གྱི་མ་རིག་པ་སྤངས་པ་རྣམས་ལ་བཅོས་མའི་རང་
བཞིན་དུ་སྣང་བ་སྟེ། བདེན་པར་མངོན་པར་རློམ་པ་མེད་པའི་ཕྱིར་རོ། ། དེ་
ཡང་གཞི་གཅིག་ཉིད་སྣང་ཚུལ་གྱི་སྒོ་ནས་སོ་སོར་ཕྱེ་བ་ཡིན་གྱི་ཡུལ་གྱི་ངོས་ནས་
སོ་སོར་ཡོད་པ་ནི་མ་ཡིན་ནོ། ། དེ་ལྟར་ན་སྔ་མས་ཡུལ་ཅན་ལ་ཀུན་རྫོབ་ཏུ་
འཇོག་པ་དང་། ཕྱི་མས་ཡུལ་ལ་ཀུན་རྫོབ་ཏུ་འཇོག་པ་འགལ་ལོ་སྙམ་ན། ཀུན་
རྫོབཀྱི་སྐད་དོད་སཾ་པྲྀཏྟི་ཞེས་ཡང་དག་སྒྲིབ་བྱེད་ཅེས་པར་འགྱུར་ལ་ཡུལ་ཅན་
བདེན་འཛིན་གྱི་མ་རིག་པ་ནི་ཡང་དག་པ་ཡུལ་གྱི་དོན་མཐོང་བ་ལ་སྒྲིབ་པར་
བྱེད་པས་ན་ཡང་དག་སྒྲིབ་བྱེད་དེ། དངོས་པོ་བདེན་པར་མེད་པ་ལ་བདེན་
པར་མངོན་པར་ཞེན་པའི་ཕྱིར་རོ། ། འཕགས་པ་གསུམ་གྱི་རྗེས་ཐོབ་ལ་སྣང་
བའི་འདུ་བྱེད་ཡུལ་གྱི་ཆ་དེ་ཡང་ཡང་དག་སྒྲིབ་བྱེད་དེ་གཉིས་སྣང་གི་བག་
ཆགས་ཀྱི་དབང་གིས་བྱུང་བས་སྣང་མེད་ཀྱི་མཉམ་གཞག་ལ་སྒྲིབ་པར་བྱེད་པའི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 389
ཕྱིར་རོ། ། དེས་ན་བདེན་གཉིས་ལས། གང་ཞིག་གིས་ནི་གང་ཞིག་ལ། །
ཡང་དག་སྒྲིབ་བྱེད་ཀུན་རྫོབ་འདོད། ། ཅེས་པ་ཡང་ཡུལ་དང་ཡུལ་ཅན་གཉིས་
ཀལ་སྦྱར་བའི་ལུང་ཡིན་ལ། འདིར་ཡང་དེ་བཞིན་ཏེ། བདེན་པ་ཞེས་པའི་
ཚིག་དང་འབྲེལ་བའི་ཚེ་ན་ཡུལ་ཅན་དང་། དེ་དང་མ་འབྲེལ་བའི་ཚེ་ན་ཡུལ་ལ་
ཡང་དག་སྒྲིབ་བྱེད་ཀྱི་སྒྲ་འཇུག་པ་ནི་གནད་ཀྱི་དོན་ནོ། ། ཁ་ཅིག་འདིར་བྱང་
ཆུབ་སེམས་དཔའ་ཉོན་མོངས་ཅན་གྱི་མ་རིག་པ་སྤངས་པའི་མ་མཐའི་ ས་
མཚམས་ས་བརྒྱད་པ་ནས་འཇོག་པར་འདོད་པ་ནི་ཐེག་པ་ཆེན་པོའི་ལམ་ལ་སྐུར་
པ་འདེབས་པ་སྟེ། ཉན་ཐོས་ཀྱིས་བདག་མེད་ཚེ་གསུམ་དུ་བསྒོམས་པས་བདེན་
འཛིན་སྤང་ནུས་ལ་ཐེག་པ་ཆེན་པོས་བསྐལ་པ་གྲངས་མེད་གཅིག་ལ་སོགས་པར་
བསྒོམས་ཀྱང་སྤང་མ་ནུས་པར་ཁས་བླངས་པའི་ཕྱིར་དང་། ཐེག་ཆེན་ལ་ས་
བརྒྱད་པ་མ་ཐོབ་བར་དུ་སྤང་བྱ་ལྷག་པོ་སྤང་བ་མེད་པར་ཁས་བླངས་པའི་ཕྱིར་
དང་། ཡུལ་ཅན་གྱི་ངོས་ནས་ཐེག་ཆེན་རིགས་པ་རྒྱས་པས་སྤང་བྱ་སྤང་བ་ལ་
ནུསཔ་ཆེ་བར་ཁས་བླངས་པས་འགལ་འདུའི་ཕུང་པོ་འབའ་ཞིག་ཏུ་སྣང་བའི་
ཕྱིར་རོ། ། བོད་ཀྱི་འཇུག་པའི་བཤད་སྲོལ་ཅིག་ལ་དྲུང་བློ་བའི་ལུགས་འདི་ནོར་
བ་ཆེ་ཤོས་དང་མང་ཤོས་ཅིག་ཏུ་འདུག་གོ། ། འགྲེལ་པར། ཀུན་རྫོབ་ཀྱི་
བདེན་པ་ནི་བསླུ་བར་བྱེད་པ་ཉིད་ཀྱི་ཕྱིར་དོན་དམ་པའི་བདེན་པ་མ་ཡིན་
ནོ། ། ཞེས་གསུངས་པ་འདིས་རྗེ་ས་པཎ་གྱིས་ཐལ་རང་གི་ཁྱད་པར་གསུངས་པ་
དོན་ལ་གནས་པར་གྲུབ་བོ། །
གཉིས་པ་ནི། རབ་རིབ་སོགས་ཏེ། འགྲེལ་པར། འཕགས་པ་བདེན་
པ་གཉིས་ལ་འཇུག་པའི་མདོ་དྲངས་པ་ལས། ལྷའི་བུ་གལ་ཏེ་དོན་དམ་པར་ན་
དོན་དམ་པའི་བདེན་པ་ལུས་དང་ངག་དང་ཡིད་ཀྱི་རང་བཞིན་དུ་འགྱུར་ན་ནི།
དེ་དོན་དམ་པའི་བདེན་པ་ཞེས་བྱ་བའི་གྲངས་སུ་མི་འགྲོ་སྟེ། ཀུན་རྫོབ་ཀྱི་



390
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བདེན་པ་ཉིད་དུ་འགྱུར་རོ། ། འོན་ཀྱང་ལྷའི་བུ་དོན་དམ་པར་ན་དོན་དམ་
པའི་བདེན་པ་ནི་ཐ་སྙད་ཐམས་ཅད་ལས་འདས་པ། བྱེ་བྲག་མེད་པ། མ་སྐྱེས་
པ། མ་འགགས་པ། སྨྲ་བར་བྱ་བ་དང་། སྨྲ་བ་དང་། ཤེས་པར་བྱ་བ་དང་།
ཤེས་པ་དང་བྲལ་བའོ། ། ལྷའི་བུ་དོན་དམ་པའི་བདེན་པ་ནི་རྣམ་པ་ཐམས་
ཅད་ཀྱི་མཆོག་དང་ལྡན་པ་ཐམས་ཅད་མཁྱེན་པའི་ཡེ་ཤེས་ཀྱི་ཡུལ་གྱི་བར་ལས་
འདས་པ་ཡིན་ཏེ། ཇི་ལྟར་དོན་དམ་པའི་བདེན་པའོ་ཞེས་བརྗོད་པ་ལྟར་ནི་མ་
ཡིན་ནོ། ། ཆོས་ཐམས་ཅད་ནི་བརྫུན་ཏེ་བསླུ་བའི་ཆོས་སོ། ། ལྷའི་བུ་དོན་
དམ་པའི་བདེན་པ་ནི་བསྟན་པར་མི་ནུས་སོ། ། དེ་ཅིའི་ཕྱིར་ཞེ་ན། གང་གིས་
སྟོན་པ་དང་། ཅི་སྟོན་པ་དང་། གང་ལ་སྟོན་པའི་ཆོས་དེ་དག་ཐམས་ཅད་
དོན་དམ་པར་རབ་ཏུ་མ་སྐྱེས་པའོ། ། རབ་ཏུ་མ་སྐྱེས་པའི་ཆོས་རྣམས་ཀྱིས་ནི་
རབ་ཏུ་མ་སྐྱེས་པའི་ཆོས་རྣམས་བཤད་མི་ནུས་སོ། ། ཞེས་གསུངས་སོ། ། མདོ་
འདིས་དོན་དམ་པའི་བདེན་པ་ནི་འཕགས་པའི་སོ་སོ་རང་རིག་པའི་ཡེ་ཤེས་ཀྱིས་
གཉིས་སྣང་ནུབ་པའི་ཚུལ་གྱིས་མྱང་བར་བྱ་བ་ཡིན་གྱི། གཉིས་སྣང་དང་
བཅསན་རྣམ་མཁྱེན་གྱི་བར་གྱི་ཡུལ་ཡང་དོན་དམ་བདེན་པ་མ་ཡིན་པ་དང་།
དོན་དམ་བདེན་པ་རང་གི་ངོ་བོ་ཇི་ལྟ་བ་བཞིན་གདུལ་བྱ་ལ་བསྟན་པ་མི་ནུས་ཀྱི།
གདུལབྱ་ལ་ཐ་སྙད་ཀྱིས་བསྟན་པ་ན་སྒྲ་རྟོག་གི་ཡུལ་ཐམས་ཅད་རྣམ་གྲངས་
པའི་དོན་དམ་ཞེས་བྱ་བ་ཀུན་རྫོབ་བདེན་པ་ཡིན་པར་བསྟན་ནོ། ། དེ་ལྟར་ན་
རྟོགས་པ་དོན་དམ་དང་། བསྟན་པ་དོན་དམ་གཉིས་སུ་བྱས་ནས་སྔ་མ་མཚན་
ཉིད་པ་དང་། ཕྱི་མ་བཏགས་པ་བར་གྲུབ་སྟེ། སློབ་དཔོན་འདིས་རིགས་པ་
དྲུག་ཅུ་པའི་འགྲེལ་པར། བདེན་པ་གཉིས་སུ་ཕྱེ་བ་ནི། འཇིག་རྟེན་པའི་བློ་ལ་
ལྟོས་ནས་ཡིན་པར་གསུངས་པ་ཡང་སྒྲས་བསྟན་པའི་བདེན་གཉིས་ལ་དགོངས་
པའོ། ། གཞུང་འདིས་བདེན་གཉིས་ངོ་བོ་གཅིག་ཡིན་པ་ཡང་བཀག་སྟེ།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 391
འཁར་གཞོང་དུ་སྐྲ་ཤད་མེད་པ་དང་། ཡོད་པ་གཉིས་ངོ་བོ་གཅིག་པར་མི་རུང་
བའི་ཕྱིར་རོ། ། གཉིས་པ་དེས་ན་དེ་ཉིད་སྐབས་སུ་འཇིག་རྟེན་གྱིས་མི་གནོད་
པ་ནི། གལ་ཏེ་སོགས་ཏེ། འཇིག་རྟེན་གྱི་མཐོང་བ་དེ་ཁོ་ན་ཉིད་ལ་ཚད་མ་མ་
ཡིན་པས་དེས་གཞན་སྐྱེ་མཐོང་ན་ཡང་དེ་ཁོ་ན་ཉིད་ལ་དཔྱོད་པའི་སྐབས་སུ་
གནོད་པ་མེད་ཅེས་པའོ། །
་ གསུམ་པ་འཇིག་རྟེན་ཉིད་ཀྱིས་གནོད་པའི་ཡུལ་གྱི་ཁྱད་པར་བཤད་པ་ནི།
འཇིག་རྟེན་སོགས་ཏེ། འགྲེལ་པར། དཔེར་ན་ཁ་ཅིག་གིས། ངའི་རྫས་
ཕྲོགས་སོ་ཞེས་སྨྲས་པ་དང་། ཅིག་ཤོས་ཀྱིས་དེ་ལ་རྒལ་ཞིང་བརྟག་པ་རྫས་དེ་ནི་
ཅི་ཞིག་ཡིན་དེས་བུམ་པའོ་ཞེས་སྨྲས་པ་ལ། བུམ་པ་ནི་རྫས་མ་ཡིན་ཏེ། གཞལ་
བྱ་ཡིན་པའི་ཕྱིར། རྨི་ལམ་གྱི་བུམ་པ་བཞིན་ནོ། ། ཞེས་དེས་དེ་སུན་འབྱིན་
པར་བྱེད་པ་དེ་ལྟ་བུ་ལ་སོགས་པའི་ཡུལ་ལ་འཇིག་རྟེན་པའི་དོན་འཇིག་རྟེན་
པའི་གྲགས་པ་ཉིད་ཀྱིས་སེལ་བར་བྱེད་པ་ལ་འཇིག་རྟེན་གྱིས་གནོད་པར་འགྱུར་
གྱི་ཞེས་གསུངས་པའི་དོན་ཐ་སྙད་རྣམ་གཞག་གི་ཚེ་བུམ་པ་རྫས་ཡིན་པ་བཀག་
པ་ལ་འཇིག་རྟེན་གྱིས་གནོད། དོན་དམ་རྣམ་གཞག་གི་ཚེ་དེ་ལ་འཇིག་རྟེན་
གྱིས་མི་གནོད་ཅེས་པའི་དོན་ཡིན་ནོ། ། གཉིས་པ་ཀུན་རྫོབ་ཏུ་གཞན་ལས་སྐྱེ་
བདགག་པ་ནི། གང་ཕྱིར་སོགས་ཏེ། འདིས་སྔར་གྱི་མི་གཙང་བའི་ས་བོན་
དང་། ཕྱིས་ཀྱི་བུ་གཉིས་གཞན་ཡིན་པ་བཀག་པ་ཡིན་གྱི། གཅིག་ཏུ་སྟོན་པ་ནི་
མ་ཡིན་ཏེ་བདག་གིས་བུ་འདི་བསྐྱེད་ཅེས་སྨྲ་བའི་འཇིག་རྟེན་པ་དེ་ལ་བུ་འདི་ལྟ་
བུ་ཞིག་དང་པོ་ནས་མའི་མངལ་དུ་བླུག་པ་ཡིན་ནམ་ཞེས་བྲིས་པ་ན། དེ་ནི་མ་
ཡིན་ཏེ། མི་གཙང་བའི་ས་བོན་ཙམ་བླུག་པ་ལས་བུ་འདི་བྱུང་ཅེས་སྨྲ་བའི་ཕྱིར་
རོ། ། དེས་ན་གཞུང་འདིས་འཇིག་རྟེན་གྱི་ཐ་སྙད་ཉིད་ལ་ཡང་གཞན་སྐྱེ་མེད་
ཅེས་བསྟན་ཅིང་། གཞུང་གོང་མས་ནི་ཡོད་ན་ཡང་དེས་དེ་ཁོ་ན་ཉིད་ལ་གཞན་



302 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྐྱེ་བཀག་པ་ལ་འཇིག་རྟེན་གྱིས་མི་གནོད་ཅེས་བསྟན་ཏོ། །
གཉིས་པ་དེ་ལྟར་བཀག་པའི་ཕན་ཡོན་རྣམ་གཉིས་བསྟན་པ་ལ་གཉིས་ཏེ།
རྟག་ཆད་གཉིས་ལས་གྲོལ་བའི་ཡོན་ཏན་དང་། ། ལས་ཀྱི་འབྲས་བུ་འཐད་པའི་
ཡོན་ཏན་ནོ། ། དང༌ པོ་ ལ་ གསུམ་སྟེ། རྟག་ཆད་གཉིས་ལས་ གྲོལ་བའི་
ཚུལ། ། དེ་ཡི་འཐད་པ་རྒྱས་པར་བཤད། ། བཤད་པས་གྲུབ་པའི་མཇུག་སྡུད་
བསྟན་པའོ། ། དང་པོ་ནི། གང་ཕྱིར་སོགས་ཏེ། འདི་ལ་རྟག་ཆད་ལས་གྲོལ་
བའི་ཚུལ། སྒྲུབ་བྱེད་ཀྱི་ལུང་དང་སྦྱར་བ། དེས་ལོག་རྟོག་གཞན་ཁེགས་པ་
དང་གསུམ་ལས། དང་པོ་ནི། སྨྱུ་གུའི་དུས་ན་ས་བོན་ཆད་པ་མ་ཡིན་ཏེ། མྱུ་
གུ་ས་བོན་ལས་གཞན་མ་ཡིན་པའི་ཕྱིར་རོ། ། ཁྱབ་སྟེ། བ་ལང་བ་མིན་ལས་
གཞན་ཡིན་པའི་རྒྱུ་མཚན་གྱི་བ་ལང་ཤི་བའི་ཚེ་བ་མིན་ཡོད་ཀྱང་བ་ལང་རྒྱུན་
ཆད་པ་མ་ཡིན་པ་མ་ཡིན་པའི་ཕྱིར་རོ། ། མྱུ་གུའི་དུས་ན་ས་བོན་རྟག་པ་ཡང་མ་
ཡིན་ཏེ། མྱུ་གུ་ས་བོན་དང་གཅིག་ཉིད་མ་ཡིན་པས། མྱུ་གུའི་དུས་ན་ས་བོན་
ཡོདཔ་མ་ཡིན་པའི་ཕྱིར་རོ། ། དེས་ན་གཞུང་འདིར་ཐ་སྙད་རྣམ་གཞག་ལ་
ཡང་འབྲས་བུའི་དུས་ན་རང་གི་རྒྱུ་དེ་ཡོད་པ་ཡང་མ་ཡིན། མེད་པ་ཡང་མ་ཡིན་
ཞེས་བྱ་བར་གྲུབ་སྟེ། ཡོད་ན་རྟག་པར་འགྱུར་ཞིང་། མེད་ན་ཆད་པར་འགྱུར་
བའི་ཕྱིར་རོ། ། རྟག་ཆད་སྤོང་ཚུལ་འདི་ནི་ཀླུ་སྒྲུབ་ཀྱི་དགོངས་པ་ཐལ་འགྱུར་
བསབཀྲལ་བའི་ལུགས་ཐུན་མོང་མ་ཡིན་པ་སྟེ། འདིར་ནི་ཐ་སྙད་དུ་ཡང་རྒྱུ་
འབྲས་དེ་ཉིད་དང་། གཞན་ཉིད་བཀག་པ་ལ་ཐུག་ལ། རང་རྒྱུད་པས་ཐ་སྙད་
དུ་རྒྱུ་འབྲས་གཞན་དུ་ཁས་བླངས་པའི་ཕྱིར་རོ། ། དགེ་རྒན་གཞན་ཐམས་ཅད་
དངོས་འགལ་གཅིག་རྣམ་བཅད་ལ་ཁེགས་པས་ཅིག་ཤོས་ཡོངས་གཅོད་ལ་གྲུབ་
པར་འདོད་པ་རྣམས་ལ་ནི་མྱུ་གུའི་དུས་ན་ས་བོན་ཡོད་པར་ཐལ། དེ་ན་དེ་མེད་
པ་མ་ཡིན་པའི་ཕྱིར། ཞེས་ བརྗོད་ན་ལན་ཅི་སྨྲ། རྟགས་བསལ་ ལ་ལན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 393
འདེབས་ན་གཞུང་འདི་ལ་བརྟེན་པའི་རྟག་ཆད་སྤོང་ཚུལ་ཇི་ལྟར་བྱ། གཉིས་
པ་ནི། མདོ་ལས། ས་བོན་ཡོད་ན་མྱུ་གུ་ཇི་བཞིན་ཏེ། ། ས་བོན་གང་ཡིན་སྨྱུ་
གུ་ཉིད་མིན་ཏེ། ། དེ་ལས་གཞན་མིན་དེ་ཡང་མ་ཡིན་ཏེ། ། དེ་ལྟར་རྟག་མིན་
ཆད་མིན་ཆོས་ཉིད་དོ། ། ཞེས་དང་། བསྟན་བཅོས་ལས་ཀྱང་། གང་ལ་
བརྟེན་ཏེ་གང་འབྱུང་བ། ། དེ་ནི་རེ་ཞིག་དེ་ཉིད་མིན། ། དེ་ལས་གཞན་
པའང་མ་ཡིན་པ། ། དེ་ཕྱིར་རྟག་མིན་ཆད་མ་ཡིན། ། ཞེས་གསུངས་སོ། །
གསུམ་པ་ནི། གཞུང་འདི་དག་གིས་བྱང་ཆུབ་སེམས་འགྲེལ་ལས། མེད་ན་མི་
འབྱུང་ངེས་པའི་ཕྱིར། ། བྱས་དང་མི་རྟག་པ་བཞིན་ནོ། ། ཞེས་པ་ལ་བརྟེན་
ནས་བདེན་གཉིས་ངོ་བོ་གཅིག་ཏུ་འདོད་པ་ལེགས་པར་བཀག་སྟེ། མེད་ན་མི་
འབྱུང་ངེས་པའི་ཆོས་ལ་ཐ་སྙད་དུ་ཡང་ངོ་བོ་གཅིག་དང་ཐ་དད་བཀག་པ་ནི་
ལུགས་འདིའི་ཐུན་མོང་མ་ཡིན་པའི་ཁྱད་ཆོས་ཡིན་པའི་ཕྱིར་རོ། །
གཉིས་པ་ལ་གཉིས་ཏེ། དོན་དམ་པར་རང་བཞིན་མེད། ཐ་སྙད་དུ་
རང་བཞིན་མེད་པའོ། ། དང་པོ་ནི། གལ་ཏེ་སོགས་ཏེ། འདི་ལ་དོན་དམ་
པར་གཞན་སྐྱེ་དགག་པ། ཤེས་བྱེད་ཀྱི་ལུང་དང་སྦྱར་བ། དེས་སྟོང་ཉིད་
བདེན་པར་གྲུབ་པ་ཡང་ཁེགས་པ་དང་གསུམ་ལས། དང་པོ་ནི། འགྲེལ་པར།
གལ་ཏེ་གཟུགས་དང་ཚོར་བ་ལ་སོགས་པ་དངོས་པོ་རྣམས་ཀྱི་རང་གི་མཚན་ཉིད་
དེ། རང་གི་ངོ་བོ་དང་རང་བཞིན། རྒྱུ་དང་རྐྱེན་དག་གིས་བསྐྱེད་ན་ནི་དེའི་ཚེ་
གངགི་ཚེ་ན་རྣལ་འབྱོར་པ་འདིས་དངོས་པོ་རྣམས་རང་བཞིན་གྱིས་སྟོང་པར་
མཐོང་ཞིང་། ཆོས་ཐམས་ཅད་རང་བཞིན་མེད་པར་རྟོགས་པ་དེའི་ཚེ་ངེས་
པར་ཇི་ལྟར་སྐྱེས་པའི་རང་བཞིན་ལ་སྐུར་པ་བཏབ་པས་སྟོང་པ་ཉིད་རྟོགས་པར་
འགྱུར་ཏེ། དེའི་ཕྱིར་ཇི་ལྟར་ཐོ་བ་ལ་སོགས་པ་དག་བུམ་པ་ལ་སོགས་པ་རྣམས་
ཀྱི་འཇིག་པའི་རྒྱུ་ཡིན་པ་དེ་བཞིན་དུ་སྟོང་པ་ཉིད་ཀྱང་དངོས་པོའི་རང་བཞིན་



394 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལ་སྐུར་བའི་རྒྱུར་འགྱུར་བ་ཞིག་ན། དེ་ནི་རུང་བ་ཡང་མ་ཡིན་ལ་དེའི་ཕྱིར་
དངོས་པོ་རྣམས་ཀྱི་རང་གི་མཚན་ཉིད་ནི་ཐམས་ཅད་ཀྱི་ཚེ་སྐྱེ་བར་ཁས་བླང་
བར་མི་བྱའོ་ཞེས་གསུངས་ཏེ། དེའི་དོན་སེམས་ཙམ་པས་གཞན་དབང་གི་
དངོས་པོ་རང་གི་མཚན་ཉིད་ཀྱིས་གྲུབ་པ་དོན་དམ་པར་རྒྱུ་རྐྱེན་གཞན་གྱིས་
བསྐྱེད་པར་འདོད་ན་འཕགས་པའི་མཉམ་བཞག་གིས་གཞན་དབང་གི་དངོས་
པོ་རང་བཞིན་གྱིས་སྟོང་པ་དང་། ཀུན་བཏགས་དང་གཞན་དབང་གིས་བསྡུས་
པའི་ཆོས་ཐམས་ཅད་རང་བཞིན་གྱིས་མེད་པར་རྟོགས་པའི་ཚེ། གཞན་དབང་
ཇི་ལྟར་སྐྱེས་པའི་རང་བཞིན་ལ་སྐུར་པ་བཏབ་པའི་སྒོ་ནས་སྟོང་ཉིད་རྟོགས་པར་
འགྱུར་ཏེ། གཞན་དབང་རང་གི་མཚན་ཉིད་ཀྱིས་གྲུབ་པ་གང་ཞིག་དེས་གཞན་
དབང་རང་གི་མཚན་ཉིད་ཀྱིས་མ་གྲུབ་པར་རྟོགས་པའི་ཕྱིར། དེ་བཞིན་དུ་
སྟོང་པ་ཉིད་དེ་གཞན་དབང་གི་དངོས་པོའི་འཇིག་རྒྱུར་ཐལ་ཏེ། སྟོང་ཉིད་མ་
རྟོགས་པའི་ཚེ་གཞན་དབང་རང་གི་མཚན་ཉིད་ཀྱིས་ཡོད་ཀྱང་། དེ་རྟོགས་
པའི་ཚེ་གཞན་དབང་རང་གི་མཚན་ཉིད་ཀྱིས་མེད་པའི་ཕྱིར་རོ། ། དེ་གཉིས་
ཆར་མི་རུང་བ་དེའི་ཕྱིར། གཞན་དབང་རང་གི་མཚན་ཉིད་ཀྱིས་གྲུབ་པར་
དོན་དམ་པར་རྒྱུ་རྐྱེན་གཞན་ལས་སྐྱེ་བར་ཁས་བླང་བར་མི་བྱའོ་ཞེས་པའོ། །
ཁ་ཅིག་དོན་འདི་མ་རྟོགས་པར་ཕྱོགས་སྔ་སྨྲ་བ་པོ་དབུ་མ་རང་རྒྱུད་པ་ལ་འཆད་
པ་ནི། གཞུང་འོགམའི་སྔ་འགྲེལ་དུ་འདིར་སྨྲས་པ། དོན་དམ་པར་སྐྱེ་བ་མེད་
པས། བདག་དང་གཞན་ལས་སྐྱེ་བ་དགག་པ་ལ་རག་མོད་ཅེས་གསུངས་པ་
དང་འགལ་ཏེ་རང་རྒྱུད་པས་དོན་དམ་པར་སྐྱེ་བ་ཁས་མ་བླངས་པའི་ ཕྱིར་
རོ། ། སེམས་ཙམ་པས་འཕགས་པའི་མཉམ་བཞག་གི་དངོས་པོ་རང་བཞིན་
གྱིས་སྟོང་པར་མཐོང་བར་ཁས་མི་ལེན་ཅེས་པ་ཡང་གནད་མ་གོ་བ་སྟེ། དེས་
འཕགས་པའི་མཉམ་བཞག་གིས་གཞན་དབང་དང་ཀུན་བཏགས་ཀྱིས་སྟོང་པའི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། _395
ཡོངས་གྲུབ་ནམ་མཁའ་ལྟ་བུ་ཁོ་ན་མཐོང་བར་འདོད་པ་ལ། དབུ་མ་པས་ཡུལ་
གྱི་གནས་ཚུལ་དང་། བློའི་འཛིན་སྟངས་མ་མཐུན་པའི་སྐྱོན་བསྟན་པའི་སྐབས་
ཡིན་པའི་ཕྱིར་རོ། ། གཟུགས་དང་ཚོར་བ་སོགས་ཀྱི་རང་གི་མཚན་ཉིད་དང་།
རང་གི་ངོ་བོ་དང་། རང་བཞིན་ཁས་བླངས་པ་ཙམ་གྱིས་དེ་དག་རང་གི་མཚན་
ཉིད་ཀྱིས་གྲུབ་པ་སོགས་ཁས་ལེན་མི་དགོས་ན་འདིའི་ཕྱོགས་སྔས་དེ་དག་ཁས་
ལེན་པའི་རྒྱུ་མཚན་ཅི་ཡིན། དགོས་ན་ཁྱེད་རང་གིས་ཐལ་འགྱུར་བའི་ལུགས་
ལ་ཆོས་ཐམས་ཅད་ཀྱི་རང་གི་ངོ་བོ་ཡོད་པར་ཁས་བླངས་པ་དང་འགལ་མི་
འགལ་སོམས་ཤིག །
གཉིས་པ་ནི། དཀོན་བརྩེགས་ལས། འོད་སྲུང་གཞན་ཡང་དབུ་མའི་
ལམ་ཆོས་རྣམས་ལ་ཡང་དག་པར་སོ་སོར་རྟོག་པ་ནི་གང་སྟོང་པ་ཉིད་ཀྱིས་ཆོས་
རྣམས་སྟོང་པར་མི་བྱེད་ཆོས་རྣམས་རང་བཞིན་སྟོང་པ་ཉིད་དང་། ཞེས་
གསུངས་ཤིང་། མཚན་མེད་དང༌། སྨོན་མེད་དང་། མངོན་པར་འདུ་བྱ་བ་
མེད་པ་དང་། མ་སྐྱེས་པ་དང་། མ་བྱུང་བ་ལ་ཡང་དེ་བཞིན་དུ་གསུངས་པ་
དྲངས་པའོ། ། གསུམ་པ་ནི། ལུང་དེ་ཉིད་ཀྱིས་སེམས་ཙམ་པས་གཟུང་འཛིན་
གཉིས་ཀྱིས་སྟོང་པའི་སྟོང་ཉིད་བདེན་གྲུབ་ཏུ་འདོད་པ་ཡང་ཁེགས་ཏེ། དེ་
ལྟར་ན་སྟོང་པ་ཉིད་ཁོ་ནས་ཆོས་དེ་སྟོང་པ་ཡིན་གྱི་རང་བཞིན་གྱིས་སྟོང་པ་མ་
ཡིན་པར་འགྱུར་བས་སྔར་གྱི་མདོ་དང་འགལ་བའི་ཕྱིར་རོ། ། འདི་ལ་དགོངས་
ནས་བཞི་བརྒྱ་པ་ལས། སྟོང་མིན་སྟོང་ལྡན་མཐོང་མིན་ཏེ། ། མྱང་འདས་
བདག་གིས་གྱུར་ཅིག་ཅེས། ། ལོག་ལྟས་མྱ་ངན་མི་འདའ་བར། ། དེ་བཞིན་
གཤེགས་པ་རྣམས་ཀྱིས་གསུངས། ། ཞེས་བཤད་ལ། རྩ་ཤེར་ལས་ཀྱང་།
སྟོང་ཉིད་ལྟ་བ་ཐམས་ཅད་ནི། ། ངེས་པར་འབྱིན་པར་རྒྱལ་བས་གསུངས། །
གང་དག་སྟོང་པ་ཉིད་ལྟ་བ། ། དེ་དག་སྒྲུབ་ཏུ་མེད་པར་གསུངས། ། ཞེས་



396
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གསུངས་སོ། ། འདིར་དབུ་མ་པར་རློམ་པ་ཁ་ཅིག ཆོས་ཐམས་ཅད་རང་རང་
གིངོ་བོས་སྟོང་པའི་དོན་བུམ་པ་བདེན་པས་སྟོང་པའི་དོན་ཡིན་གྱི། བུམ་པ་
བུམ་པས་སྟོང་ན་བུམ་པ་ལ་བུམ་པ་མེད་དགོས་ལ། རང་ལ་རང་མེད་ན་གཞན་
སུ་ལ་ཡང་མེད་པས་བུམ་པ་གཏན་མེད་པར་འགྱུར་རོ་ཞེས་ཟེར་རོ། ། བུམ་པ་
རང་གི་ངོ་བོས་སྟོང་པའི་ཚེ་བུམ་པ་གཏན་མེད་པར་དོགས་པའི་ཐུགས་ཁྲལ་ཅན་
ཁྱོད་ནི་དབུ་མ་པར་རློམ་པ་ཨར་མཛེས་ཏེ། བུམ་པ་རང་གི་ངོ་བོས་སྟོང་པར་
རྟོགས་པའི་རིག་ངོར་བུམ་པ་ཡོད་ན་བུམ་པ་བདེན་པས་སྟོང་པ་དེ་ཇི་ལྟ་བུ་ཞིག་
ཡིན། རིག་ངོ་དེར་བུམ་པ་མེད་ན་བུམ་པ་གཏན་མེད་པར་འགྱུར་རོ་ཞེས་པའི་
ཐལབ་དེ་གནས་སྐབས་གང་གི་དབང་དུ་བྱས་ནས་རྒོལ་བ་སུ་ལ་འཕངས་པ་
ཡིན། གཞན་ཡང་བུམ་པ་རང་གི་ངོ་བོ་དེ་བུམ་པ་མ་ཡིན་པར་བུམ་པའི་བདེན་
པ་དེ་ཡིན་པར་ཐལ། ཁས་བླངས་ཀྱི་ཁྱད་པར་དེའི་ཕྱིར། འདོད་ན་བུམ་པའི་
ངོ་བོ་ཡོད་པར་ཁས་བླངས་པ་དང་ཅིའི་ཕྱིར་མི་འགལ་ལོ། །
གཉིས་པ་ལ་གསུམ་སྟེ། རྣམ་པར་དཔྱད་ན་ཐ་སྙད་འཇིག ། རྣམ་
དཔྱད་ཐ་སྙད་ལ་ཡང་མཚུངས། ། མ་དཔྱད་སྐྱེ་བ་དཔེ་ཡིས་བསྟན་པའོ། །
དང་པོ་ནི། གང་ཕྱིར་སོགས་ཏེ། དོན་དམ་དུ་གཞན་སྐྱེ་མེད་མོད། ཐ་སྙད་
དུ་གཞན་སྐྱེ་ཁས་ལེན་དགོས་སོ། ། ཞེས་སྔ་མའི་ཡན་ལག་ཏུ་དོགས་པ་བསུས་
ནསམཐའ་བཅད་པའི་ལན་འདེབས་པ་སྟེ། འདི་ཡང་རང་རྒྱུད་པ་ལ་སྦྱར་
བརབྱ་བ་ནི་མ་ཡིན་ཏེ། དངོས་པོ་རང་བཞིན་གྱིས་སྐྱེ་བ་འགོག་པའི་སྐབས་
ཡིན་པའི་ཕྱིར་རོ། ། གཉིས་པ་ནི། དེ་ཉིད་ཞེས་སོགས་ཏེ། འགྲེལ་པར།
དེའི་ཕྱིར་རང་གི་མཚན་ཉིད་ཀྱིས་སྐྱེ་བ་ནི་བདེན་པ་གཉིས་ཆར་དུ་ཡང་ཡོད་པ་
མཡིན་ནོ། ། ཞེས་གསུངས་པ་ཡང་ཕྱོགས་སྔ་སྨྲ་བ་པོ་ཅིག་ལ་སྦྱར་དགོས་ཏེ།
དོན་དམ་པར་སྐྱེ་བ་འགོག་པའི་རིགས་པ ས་ཐ་སྙད་དུ་ཡང་རང་གི་མཚན་ཉིད་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 397
ཀྱིས་གྲུབ་ པའི་ སྐྱེ་ བ་ ཁེགས་ པར་ གསུངས་པའི་ ཕྱིར་རོ། ། གསུམ་པ་ནི།
དངོས་པོ་སོགས་ཏེ། བདེན་པ་གཉིས་ཆར་དུ་རང་གི་མཚན་ཉིད་ཀྱིས་སྐྱེ་བ་
མེད་ན། གཟུགས་སོགས་སུ་སྣང་བ་ནི་ཇི་ལྟར་ཞེ་ན་དཔེའི་སྒོ་ནས་ལན་བཏབ་
པའོ། ། གསུམ་པ་ནི། བདེན་པ་སོགས་ཏེ། དབུ་མ་ལས། གང་དག་རང་
བཞིན་གྱིས་ཡོད་པ། ། དེ་ནི་མེད་པ་མིན་པས་རྟག ། སྔོན་བྱུང་ད་ལྟར་མེད་
ཅེས་པ། ། དེས་ན་ཆད་པར་ཐལ་བར་འགྱུར། ། ཞེས་དང་། དངོས་པོ་ཡོད་
པར་ཁས་བླངས་ན། ། རྟག་དང་ཆད་པར་ལྟ་བ་ནི། ། ཐལ་བར་འགྱུར་དེ་
དངོས་དེ་ནི། ། རྟག་དང་མི་རྟག་འགྱུར་ཕྱིར་རོ། ། ཞེས་གསུངས་པའི་རྟག་
ཆད་ཀྱི་ལྟ་བ་སྤངས་པའི་ཡོན་ཏན་ནི། བདེན་པ་གཉིས་ཆར་དུ་ཡང་རང་
བཞིན་མེད་པའི་ཕྱོགས་ལ་ཡོད་ཅེས་པའོ། །
གཉིས་པ་ལས་ཀྱི་འབྲས་བུ་འཐད་པའི་ཡོན་ཏན་ལ་གསུམ་སྟེ། ཀུན་
གཞི་མེད་ཀྱང་ལས་འབྲས་ཆུད་མི་ཟ། ། དེ་ལ་ཧ་ཅང་ཐལ་བ་རྣམ་གཉིས་
སྤང་། ། ཀུན་གཞི་སོགས་གསུངས་དྲང་དོན་ཉིད་དུ་བསྟན་པའོ། ། དང་པོ་ལ་
གཉིས་ཏེ། དངོས་ཀྱི་དོན་དང་། དེའི་དཔེ་བཤད་པའོ། ། དང་པོ་ནི། གང་
ཕྱིར་སོགས་ཏེ། འདི་ལ་ལས་འབྲས་ཀྱི་འབྲེལ་བ་འཐད་ཚུལ་དངོས། དེ་ཉིད་
ལུང་དང་སྦྱར་བ་དང་། ལོག་རྟོག་གསར་པ་དགག་པ་དང་གསུམ་ལས། དང་
པོ་ནི། བདེན་པ་གཉིས་ཀར་ཡང་རང་བཞིན་མེད་པས་རྟག་ཆད་ལྟ་བ་སྤངས་
པ་འབའ་ཞིག་ཏུ་མ་ཟད་ཀྱི། དངོས་པོར་སྨྲ་བས་བརྟགས་པའི་ལས་འབྲས་ཀྱི་
འབྲེལ་པའི་གཞི་ཁས་མ་བླངས་ཀྱང་། ལས་འགགས་ནས་ཡུན་རིང་དུ་ལོན་
ཡང་ལས་རྣམས་ཀྱི་འབྲས་བུ་དང་འབྲེལ་པ་འཐད་པའི་ཡོན་ཏན་ཡོད་དོ། །ཇི་
ལྟར་ཞེ་ན། འདི་ལ་དོགས་པ་འགོད་པ་དང་། དེའི་ལན་འདེབས་པའི་ཚུལ་
གཉིས། དང་པོ་ནི། རྩ་ཤེ་ལས། གལ་ཏེ་སྨིན་པའི་དུས་བར་དུ། ། གནས་



398
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ། །
ན་ལས་དེ་རྟག་པར་འགྱུར། ། གལ་ཏེ་འགགས་ན་འགགས་གྱུར་པས། ། ཅི་
ལྟར་འབྲས་བུ་བསྐྱེད་པར་འགྱུར། ། ཞེས་གསུངས་ཏེ། ལས་དེ་རྫོགས་པར་
བྱས་ནས་འབྲས་བུ་འབྱིན་པའི་བར་དུ་གནས་ན་ལས་རྟག་པར་འགྱུར་ཞིང་།
སྐད་ཅིག་གཉིས་པར་འགགས་ན་མཚམས་དེ་ནས་འབྲས་བུ་འབྱིན་པའི་བར་དུ་
ལས་གཏན་མེད་པས། ལས་ཀྱི་འབྲས་བུ་འབྱིན་པར་ཅི་ལྟར་འགྱུར། ཞེས་
པའོ། ། གཉིས་པ་ནི། རྩ་ཤེར། ལས་འབྲས་ཀྱི་རྟེན་རྣམ་ཤེས་ཀྱི་རྒྱུན་བཀག་
ནས་ཆུད་མི་ཟ་འདོད་པའི་དངོས་སྨྲ་བའི་ལུགས་བརྗོད་ནས་དེ་བཀག་སྟེ།
རང་ལུགས་བཞག་པའི་རིམ་པ་གསུམ་དུ་མཛད། བསྟན་བཅོས་འདིར་རྩ་བར་
ཀུན་གཞི་བཀག་ནས་རང་ལུགས་བཞག་པ་དང་། འགྲེལ་པར་ཀུན་གཞི་དང་།
ཆུད་མི་ཟ་དང་། ཐོབ་པ་དང་། རྣམ་ཤེས་ཀྱི་རྒྱུན་བཀག་ནས་རང་ལུགས་
འཇོག་པ་མཛད་དོ། ། དེ་ལ་ལས་འགགས་པའི་དོན་དངོས་སྨྲ་བས་ལས་རང་
བཞིན་གྱིས་འགགས་པ་ལ་འདོད་ལ། དེའི་དོན་ཡང་དགག་བྱའི་ལས་དེ་དེ་
ཕྱིན་ཆད་གཏན་མེད་པར་འདོད་དེ། སྐད་ཅིག་མ་དང་རྒྱུན་གང་ལ་སྦྱར་ཡང་
འདྲའོ། ། དེ་ལྟར་ན་ལས་འགགས་ཟིན་ནས་འབྲས་བུའི་བར་དུ་ལས་གཏན་
མེད་པའི་བར་སྟོང་ཡུན་རིང་དུ་བྱུང་བས། དེ་སྦྲེལ་བར་བྱེད་པ་ལ་སེམས་ཙམ་
པས་ལས་ཀྱིས་བཞག་པའི་བག་ཆགས་འདོད་ཅིང་། དེའི་གཞི་ཀུན་གཞི་རྒྱུན་
བརྟན་པའི་བདེན་གྲུབ་པ་འདོད་དོ། ། བྱེ་བྲག་ཏུ་སྨྲ་བ་ཁ་ཅིག ། ལས་ཀྱིས་
བུ་ལོན་གྱི་དཔང་རྒྱ་དང་འདྲ་བའི་ཆུད་མི་ཟ་བསྐྱེད་པར་འདོད་པ་དང་། ཁ་
ཅིག་ལས་ཀྱིས་ཐོབ་པ་བསྐྱེད་ནས་དེས་སྦྲེལ་བར་འདོད་དོ། ། མདོ་སྡེ་པས་བག་
ཆགས་ཀྱིས་བསྒོས་པའི་རྣམ་པར་ཤེས་པའི་རྒྱུན་རྟོག་པར་བྱེད། སྦྲེལ་བྱེད་བག་
ཆགས་ཡིན་པ་ནི་སེམས་ཙམ་པ་དང་འདྲ་ལ་དེའི་བསྒོ་གཞི་མི་འདྲ་བའོ། །
དབུ་མ་པ་རང་གི་ལུགས་ནི། ལས་རང་བཞིན་གྱིས་འགགས་ན་དེ་ལྟར་བདེན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 399
ཡང་ཐ་སྙད་དུ་འགགས་པ་ཡིན་གྱི། རང་བཞིན་གྱིས་མ་འགགས་པས་འབྲས་
བུ་འབྱིན་གྱི་བར་དུ་ལས་གཏན་མེད་པ་མ་ཡིན་ལ་དེས་ན་བར་སྐབས་སྟོང་པ་
སྤྲེལབྱེད་ཀྱི་ཀུན་གཞི་སོགས་མེད་ཀྱང་ལས་ལས་འབྲས་བུ་འབྱུང་བར་འཐད་
དོ། ། འོ་ན་བར་སྐབས་དེར་ལས་རང་གི་ངོ་བོ་ཡོད་པ་ཡིན་ནམ་ཞེ་ན། ཡོད་
པ་ཡང་མ་ཡིན་ཏེ། རྟག་པར་ཐལ་བའི་ཕྱིར་རོ། ། གཞུང་འདིར་གང་ཕྱིར་རྒྱུ་
ཞིག་ནའང་འབྲས་བུ་མཐོང་བའི་ཕྱིར་ཞེས་འབྲས་བུའི་དུས་ན་རྒྱུ་ཞིག་པར་
བཤད་པ་དང་། གང་ཕྱིར་སྨྱུག་ཚེ་ས་བོན་ཞིག་པ་མེད། ། ཞེས་འབྲས་བུའི་
དུསན་རྒྱུ་མ་ཞིག་པར་བཤད་པ་དང་། གང་ཕྱིར་རང་བཞིན་གྱིས་ནི་མི་འགག་
པ། ། ཞེས་ལས་མི་འགག་པར་བཤད་པ་དང་། ལ་ལར་ལས་འགགས་ཡུན་
རིང་ལོན་ལས་ཀྱང་། ཞེས་ལས་འགགས་པར་བཤད་པ་འགལ་བ་ལྟར་སྣང་
བའི་དོན་ནི། ལས་བྱས་མ་ཐག་ཏུ་ཐ་སྙད་དུ་ཞིག་པ་དང་། ཐ་སྙད་དུ་
འགགས་པ་ཡིན་ལ་རང་བཞིན་གྱིས་ཞིག་པ་དང་འགགས་པ་མིན་ཅེས་པའི་དོན་
ཏེ། མདོ་ལས། ཟད་པ་མེད་ཅེས་གང་སྨྲས་དང་། ། ལས་ཟད་ཅེས་ནི་གང་
སྨྲས་པ། ། སྟོང་པའི་ཚུལ་དུ་ཟད་པ་མེད། ། ཐ་སྙད་ཚུལ་དུ་ཟད་པར་
བསྟན། ། ཅེས་འབྱུང་བས་སོ། ། དེ་གཉིས་ཀྱི་དོན་ཡང་དབུ་མ་པ་ཐམས་ཅད་
ལརང་བཞིན་དང་ཐ་སྙད་ཅེས་པའི་ཚིག་ཙམ་འཇིག་པའི་རྗེས་སུ་འབྲང་བ་མ་
ཡིན་གྱི། ཐ་སྙད་དུ་ཞིག་པ་དང་འགགས་པའི་དོན་ཐ་སྙད་པའི་བློ་ལ་དེ་ལྟར་
སྣང་ཡང་གཏན་མེད་རྒྱུན་ཆད་དུ་མ་སོང་བ་ཡིན་ལ་རང་བཞིན་གྱིས་ཞིག་པ་
དང་འགགས་པའི་དོན་སྔར་རང་བཞིན་གྱིས་ཡོད་པ་ཕྱིས་གཏན་མེད་དུ་སོང་
བའོ། ། འདི་ནི་སྐད་ཅིག་ལ་སྦྱར་བའི་ཚེ་སྐད་ཅིག་སྔ་མ་ཕྱི་མའི་དུས་སུ་གཏན་
མེད་དུ་སོང་བ་ཡིན་ལ། རྒྱུན་ལ་སྦྱར་བའི་ཚེ་རིགས་འདྲ་སྐྱེ་བ་གཏན་མེད་དུ་
སོང་བའོ། ། ལས་རང་བཞིན་གྱིས་འགག་པ་མེད་པའི་སྒྲུབ་བྱེད་ནི་རང་བཞིན་



400
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གྱིས་མ་སྐྱེས་པའི་ཕྱིར་ཞེས་པ་སྟེ། རྩ་ཤེར་མ་སྐྱེས་པས་ཆུད་ཟར་མི་འགྱུར་ཞེས་
དང་། འདིར་མ་འགགས་པས་ལས་ཀྱི་འབྲས་བུ་བསྐྱེད་ནུས་ཞེས་པའི་དོན་
ཏོ། ། དེང་སང་དབུ་མ་པའི་ལུགས་ལ་དགག་པ་གཉིས་ཀྱི་རྣལ་མ་གོལ་བར་
ཁས་བླངས་ནས་རྒྱུ་དེ་འབྲས་བུའི་བར་དུ་ཡོད་པ་ཡང་མ་ཡིན། མེད་པ་ཡང་མ་
ཡིན་པ་བློར་མི་ཤོང་བ་དག་གིས་ནི་འདིའི་དོན་བསྐལ་པའི་བར་དུ་བཙལ་ཡང་
མི་རྙེད་དེ། འཆད་པར་འགྱུར་བའི་ཕྱོགས་སྔའི་ནང་དུ་གསལ་ལོ། །
གཉིས་པ་དེ་ཉིད་ལུང་དང་སྦྱར་བ་ནི། རྩ་ཤེ་ལས། གང་ཕྱིར་ལས་ནི་
སྐྱེ་བ་མེད། ། འདི་ལྟར་རང་བཞིན་མེད་དེའི་ཕྱིར། ། གང་ཕྱིར་དེ་ནི་མ་སྐྱེས་
པ། ། དེ་ཕྱིར་ཆུད་ཟར་མི་འགྱུར་རོ། ། ཞེས་དང༌། མདོ་ལས་ཀྱང་། མི་ཡི་
ཚེ་ཚད་ལོ་བརྒྱ་སྟེ། ། དེ་སྲིད་འཚོ་ཞེས་བརྗོད་མོད་ཀྱི། ། ལོ་ལ་ཕུང་པོ་སྤུངས་
པམེད། ། སྒྲུབ་པ་དེ་ཡང་དེ་དང་མཚུངས། ། ཟད་པ་མེད་ཅེས་གང་སྨྲས་
དང་། ། ལས་ཟད་ཅེས་ནི་གང་སྨྲས་པ། ། ཅེས་སོགས་སྔར་དྲངས་པ་ལྟར་
གསུངས་སོ། ། གསུམ་པ་ལ་གཉིས་ཏེ། གསར་པ་བརྗོད་པ་དང་། དེ་དགག་
པའོ། ། དང་པོ་ནི། ཕྱིས་ཀྱི་དབུ་མ་པ་ཁ་ཅིག དེ་ཡང་དངོས་པོ་རང་བཞིན་
གྱིས་གྲུབ་པར་འདོད་པའི་ཕྱོགས་ཐམས་ཅད་ལ། ཞིག་པ་དངོས་པོ་མི་རུང་ལ་
རང་བཞིན་གྱིས་མ་གྲུབ་པར་འདོད་པའི་དབུ་མའི་ཕྱོགས་ལ་ཞིག་པ་དངོས་པོར་
གྲུབ་པ་ནི་གནད་དོ། ། ལུགས་དང་པོ་ལ་ནི་མྱུ་གུ་ལྟ་བུའི་དངོས་པོ་གཅིག་ཞིག་
པ་ན། མྱུ་གུའི་ཆ་ཤས་ཀྱི་དངོས་པོ་ཐམས་ཅད་ནི་ལོག་ལ་མྱུ་གུ་ལས་གཞན་པ་
བུམ་པ་ལ་སོགས་པའི་དངོས་པོ་གཞན་ཡང་མ་ཐོབ་པས་ཞིག་པ་དེ་དངོས་པོ་
གཏན་མ་ཡིན་པར་འདོད་དེ། སྔོན་པོ་ལ་སོགས་པ་སྐྱེ་མཆེད་རེ་རེ་པའི་དངོས་
པོ་དང་བུམ་པ་ལ་སོགས་པ་རང་གི་ཆ་ཤས་ཀྱི་དངོས་པོ་ཚོགས་པ་གང་ཡང་ཞིག་
པ་དེའི་མཚན་གཞི་མི་རུང་བའི་ཕྱིར་དངོས་པོ་ནི་མིན་ནོ་སྙམ་པའོ། ། ལུགས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 401 །
ཕྱིམ་ལ་ནི་དཔེར་ན་ཉེར་སྦས་ཀྱི་ཕུང་པོ་ལྔར་རེ་རེ་བ་དང་ཚོགས་པ་གཉིས་ཀ་
དང་། དེ་གཉིས་ལས་ངོ་བོ་ཐ་དད་དང་གཅིག་ཉེར་སྦས་ཀྱི་མཚན་ཉིད་འཇོག་
རྒྱུ་མེད་ཅིང་། ཉེར་སྦས་ཀྱང་དེ་གསུམ་གྱི་མཚན་གཞི་མི་རུང་ཡང་རང་གི་ཕུང་
པོ་ལ་བརྟེན་ནས་ཉེར་སྦས་སུ་བཏགས་པ་དངོས་པོ་ཡིན་པར་མི་འགལ་བ་བཞིན་
དུ་ཞིག་པ་ཡང་ཞིག་རྒྱུའི་དངོས་པོ་དང་། དེ་དང་རིགས་མཐུན་པའི་དངོས་པོ་
གང་ཡང་མཚན་གཞིར་མེད་ཀྱང་ཞིག་རྒྱུའི་དངོས་པོ་ལ་བརྟེན་ནས་སྐྱེས་པའི་
དངོས་པོའོ། ། དེ་སྒྲུབ་པ་ལ་ལུང་རིགས་གཉིས་ཚིགས་གསལ་ལས་གསུངས་
པའི་དང་པོ་ནི། ས་བཅུ་པ་ལས། སྐྱེ་བའི་རྐྱེན་གྱིས་རྒ་ཤི་ཞེས་གསུངས་པ་སྟེ།
ཤི་བ་ནི་གང་ཤི་བའི་སེམས་ཅན་དེ་ཞིག་པ་ཡིན་ལ། དེ་སྐྱེ་བའི་རྐྱེན་གྱིས་བསྐྱེད་
པར་གསུངས་པ་དང་། ཡང་དེ་ཉིད་ལས་འཆི་བ་ཡང་བྱ་བ་གཉིས་སུ་ཉེ་བར་
གནས་པ་ཡིན་ཏེ། འདུ་བྱེད་འཇིག་པར་བྱེད་པ་དང༌། ཡོངས་སུ་མི་ཤེས་པ་
རྒྱུན་མི་འཆད་པའི་རྒྱུ་ཡང་འབྱིན་པའོ། ། ཞེས་འཆི་བས་བྱ་བ་གཉིས་བྱེད་པར་
གསུངས་ཏེ། ཤི་བ་རྒྱུའི་བྱེད་པ་དང་། ཤི་བས་མ་རིག་པ་བསྐྱེད་པར་གསུངས་
པས། ཞིག་པ་ལ་བསྐྱེད་པའི་རྒྱུ་ཡོད་པ་དང་། ཞིག་པས་འབྲས་བུ་བསྐྱེད་ནུས་
པ་ཡིན་ཏེ། འདི་ནི་རྒྱུན་གྱི་ཞིག་པ་ཡིན་ཡང་སྐད་ཅིག་མ་དང་པོ་དུས་གཉིས་
པར་ཞིག་པ་ལ་ཡང་འདྲ་ལ་སྐད་ཅིག་མ་དང་པོ་དུས་གཉིས་པར་ཞིག་པའི་རྒྱུར་
ཡང་བསྟན་ཏོ། ། དེས་ན་སེམས་ཅན་སྐྱེས་པ་དང་ཤི་བ་གཉིས་དང་སྐད་ཅིག་
མ་གཉིས་པར་མི་སྡོད་པ་དང་། སྐད་ཅིག་མ་གཉིས་པར་མ་བསྡད་པ་རྣམས་ལ་
དངོས་པོར་འཇོག་མི་འཇོག་དང༌། རྒྱུས་སྐྱེད་མི་སྐྱེད་ཀུན་ནས་མཚུངས་
སོ། ། འདི་ལ་དགོངས་ནས། རྩ་ཤེ་ལས། དངོས་དང་དངོས་མེད་འདུས་
བྱས་ཡིན། ། ཞེས་དང་། རིགས་པ་དྲུག་ཅུ་པ་ལས་ཀྱང་། རྒྱུ་ཟད་ཉིད་ལས་
ཞི་བ་ནི། ། ཟད་ཅེས་བྱ་བར་དམིགས་པ་སྟེ། ། ཞེས་མྱུ་གུ་སོགས་ཀྱི་དངོས་པོ་



402 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དང༌། དེ་ཞིག་པ་དེའི་དངོས་པོར་མེད་པ་གཉིས་ཀ་འདུས་བྱས་དང་། སྣུམ་ལྟ་
བུའི་རྒྱུ་ཟད་པ་ནི་མར་མེ་ལྟ་བུའི་འབྲས་བུ་ཟད་ པའི་ རྒྱུར་གསུངས་ པས།
འཕགས་པའི་བཞེད་པར་གདོན་མི་ཟ་བར་འདོད་པར་བྱའོ། ། སྐད་ཅིག་དང་
པོ་དུས་གཉིས་པར་ཞིག་པ་ནི་དངོས་སུ་དགག་བྱ་གཅད་ནས་རྟོགས་དགོས་པས་
དགག་པ་ནི་ཡིན་ལ་མེད་དགག་ནི་མ་ཡིན་པས་མ་ཡིན་དགག་སྟེ། ཞིག་རྒྱུ་དེ་
བཅད་པ་ཙམ་མིན་གྱི་དེ་བཅད་པའི་དངོས་པོ་གཅིག་འཕངས་པའི་ཕྱིར། སྒྲུབ་
བྱེད་ལྷག་མ་ནི་རྒྱས་པར་རྩ་ཤེའི་ཊཱིཀ་ལས་ཤེས་པར་བྱའོ། ། འདི་ནི་ལུགས་
འདིའི་རིགས་པ་ཕྲ་ལ་དོན་ཆེ་བ་ཅིག་ཏུ་འདུག་གོ། ། ཞེས་བྱ་བ་བྲིས་སོ། ། །
གཉིས་པ་ནི། དབུ་མ་པས་ལྷན་སྐྱེས་དང་ཀུན་བཏགས་ཀྱིས་བཏགས་
པའི་དངོས་པོ་ཐམས་ཅད་རིགས་པས་དཔྱད་ནས་དགག་དགོས་པ་ལ་འདི་ལྟ་
བུའི་དངོས་འཛིན་གསར་དུ་བསྣན་པ་ནི་ཉེས་དམིགས་ཆེ་བས་དགག་དགོས་
ཤིང་། ལུང་རིགས་མེད་པའི་རང་བཟོར་སྣང་བས་དགག་ནུས་པ་ཡང་ཡིན་ལ།
འདི་དགག་པ་ལ་བཞི་སྟེ། ཕྱོགས་སྔའི་རྡུལ་ཕུང་རིམ་ལྟར་བརླག་པ། གནོད་
བྱེད་གཞན་ཡང་ཆར་ལྟར་ཕབ་པ། འགལ་འདུའི་རིགས་པ་ཐོག་ལྟར་འབེབས་
པ། བཀས་བཅད་ཀྱི་ང་རོ་འབྲུག་ལྟར་ཆེམས་པའོ། ། དང་པོ་ནི། དངོས་པོ་
རང་བཞིན་གྱིས་གྲུབ་པར་འདོད་པའི་ཕྱོགས་ཐམས་ཅད་ལ་ཞིག་པ་དངོས་པོར་
མི་རུང་ཞེས་པ་ནི་གཟིགས་རྒྱ་ཆུང་བ་སྟེ། ཞིག་པ་དངོས་པོར་འདོད་པ་མུ་
སྟེགསབྱེ་བྲག་པའི་གྲུབ་མཐར་བྱས་ནས་ཆོས་ཀྱི་གྲགས་པས་བཀག་པའི་ཕྱིར་
རོ། ། དབུ་མ་པའི་ཕྱོགས་ལ་ཞིག་པ་དངོས་པོར་གྲུབ་ཅེས་པའི་གྲུབ་མཐའ་སྔར་
མ་བྱུང་ཞིང་འདིར་ནི་འགོག་པར་འགྱུར་རོ། ། ལུགས་དང་པོས་མྱུ་གུའི་ཆ་ཤས་
ཀྱི་དངོས་པོ་ཐམས་ཅད་ནི་ལོག་ལ་མྱུ་གུ་ལས་གཞན་བུམ་པ་ལ་སོགས་པའི་
དངོས་པོ་གང་ཡང་མ་ཐོབ་པ་རྒྱུ་མཚན་དུ་བྱས་ནས། ཞིག་པ་དེ་དངོས་པོ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 403
གཏན་མ་ཡིན་པར་འདོད་པ་མ་ཡིན་ཏེ། དེ་ལྟར་ན་ལུགས་དང་པོས་མྱུ་གུའི་ཆ་
ཤས་ཐམས་ཅད་ལོག་ནས་སྡོང་བུ་སྐྱེས་པ་དེ་ཡང་དངོས་པོ་གཏན་མ་ཡིན་པར་
འདོད་པར་འགྱུར་ཏེ། རྒྱུ་མཚན་མཚུངས་པའི་ཕྱིར་རོ། ། ལུགས་ཕྱི་མ་ལ་
ཉེར་སྦས་ཀྱི་ཕུང་པོའི་ཚོགས་པ་ལ་བརྟེན་ནས་ཉེར་སྦས་སུ་བཏགས་པ་དངོས་པོ་
ཡིན་པར་མི་འགལ་བ་དང་། ཞིག་རྒྱུའི་དངོས་པོ་ལ་བརྟེན་ནས་སྐྱེས་པའི་ཞིག་
པ་དངོས་པོར་མི་འགལ་བ་གཉིས་དཔེ་དོན་དུ་གཏན་མི་མཚུངས་ཏེ། ལུགས་
དེ་ལ་ཉེར་སྦས་ཀྱི་ཕུང་པོ་མེད་ན་ཉེར་སྦས་སུ་བཏགས་པ་མེད་དགོས་ཤིང་།
ཞིག་པ་དངོས་པོ་བ་ནི། ཞིག་རྒྱུའི་དངོས་པོ་མེད་པའི་དུས་ཁོ་ནར་བཞག་
འདུག་པའི་ཕྱིར། ལེགས་པར་སོམས་ཤིག ། ལུང་གི་སྒྲུབ་བྱེད་ལ། ས་བཅུ་
པ་ལས། སྐྱེ་བའི་རྐྱེན་གྱིས་རྒ་ཤི་ཞེས་པའི་ཤི་བ་དེ་སེམས་ཅན་དེ་ཞིག་པ་ཡིན་
ན། གནས་སྐབས་དེར་སེམས་ཅན་ཡོད་དམ་མེད། ཡོད་ན་མྱུ་གུ་ཞིག་པའི་
གནས་སྐབས་སུ་ཡང་མྱུ་གུ་ཡོད་པར་འགྱུར་ཞིང་། མེད་ན་སེམས་ཅན་ཤི་ནས་
མེད་པ་རྒྱང་འཕེན་པའི་གྲུབ་མཐའ་ལ་གནས་པའོ། ། ལུགས་འདིའི་རྗེས་
འབྲང་ཐམས་ཅད་ཕྱོགས་ཞེན་གྱིས་མ་བསྒྲིབས་པར་གཟུ་བོས་དཔྱོད་ཅིག
གལ་ཏེ་ཤི་བའི་གནས་སྐབས་སུ་སེམས་ཅན་སྐད་ཅིག་སྔ་མ་དེ་མེད་པས་ཤི་བ་དེ་
སེམས་ཅན་ཞིག་པར་འཇོག་ཞེ་ན། དེ་ལྟར་ན་རྒ་བ་དེ་ཡང་སེམས་ཅན་ཞིག་
པའི་ཞིག་པ་ཡིན་པར་འགྱུར་ཏེ། རྒྱུ་མཚན་མཚུངས་པའི་ཕྱིར། དེ་བཞིན་དུ་
ཡན་ལག་བཅུ་གཉིས་པོ་རེ་རེ་ཞིང་སེམས་ཅན་ཞིག་པའི་ཞིག་པར་འགྱུར་ཏེ།
རྒྱུ་མཚན་མཚུངས་པའི་ཕྱིར། དངོས་པོ་ཡིན་ན་རང་གི་སྐད་ཅིག་སྔ་མ་དེ་ཞིག་
པའི་ཞིག་པ་ཡིན་པས་ཁྱབ་པར་འགྱུར་ཏེ། དགོད་བྲོ་བའི་ཕྱིར་རོ། ། རྒ་ཤིའི་
ཟླས་ཕྱེ་བའི་ཤི་བ་སྐྱེ་བའི་རྐྱེན་ལས་བྱུང་བ་དང། དེས་མ་རིག་བསྐྱེད་པར
གསུངས་པས་རང་ལ་མི་ཕན་ཞིང་གཞན་ལུགས་ལ་མི་གནོད་དེ་དེ་ཞིག་པ་ཡིན



404 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པབཀག་ཟིན་པའི་ཕྱིར་དང་། ཤི་བ་དེ་དངོས་པོ་ཡིན་པར་གཞན་གྱིས་ཁས་
བླངས་པའི་ཕྱིར་རོ། ། སྒྲུབ་བྱེད་འདི་ལ་འདི་ཙམ་ཞིག་འཁྲུལ་པ་འདི་རྒྱུ་ཅི་
ཡིན། སེམས་ཅན་སྐྱེས་པ་དང་ཤི་བ་གཉིས་དངོས་པོར་འཇོག་མི་འཇོག་དང་།
རྒྱུས་བསྐྱེད་མི་སྐྱེད་ཀུན་ནས་མཚུངས་པ་ཅིས་ཀྱང་ཡིན་མོད། དེས་རང་ལུགས་
མི་འགྲུབ་ཅིང་། གཞན་ལུགས་ལ་མི་གནོད་པ་བཤད་ཟིན་ཏོ། ། སྐད་ཅིག་མ་
གཉིས་པར་མི་སྡོད་པ་དང༌། སྐད་ཅིག་མ་གཉིས་པར་མ་བསྡད་པ་རྣམས་ལ་དེ་
གཉིས་མཚུངས་ན་ཧ་ཅང་ཐལ་ཏེ། སྐད་ཅིག་མ་གཉིས་པར་མི་སྡོད་པ་ནི་སྐད་
ཅིག་མ་དང་པོ་ཡིན་པས་དངོས་པོ་ཡིན་དུ་ཆུག ། སྐད་ཅིག་མ་གཉིས་པར་མ་
བསྡད་པ་དངོས་པོ་དང་རྒྱུ་ཡིས་བསྐྱེད་པ་ཡིན་ན། གསུམ་པར་མ་བསྡད་པ་
དང་། བཞི་པར་མ་བསྡད་པ་སོགས་ལ་ཡང་མཚུངས་ཤིང་། མཚུངས་པར་
བསཀྱང་བླངས་ཏེ། ད་ལྟ་མྱུ་གུ་ལྟ་བུ་ཞིག་ཞིག་པའི་ཞིག་པ་དེ་འཁོར་བ་མ་
སྟོངས་ཀྱི་བར་དུ་རྒྱུ་ཡིས་བསྐྱེད་པར་འགྱུར་རོ། ། དངོས་དང་དངོས་མེད་
འདུས་བྱས་ཡིན། ། ཞེས་པའི་དངོས་པོ་འདུས་བྱས་ཡིན་པས་ནི་འདི་ལ་ཕན་པ་
གང་ཡང་མེད་ལ། དངོས་མེད་འདུས་བྱས་ཡིན་པ་ལུང་འདིས་སྟོན་ན། ཞིག་
པ་དངོས་མེད་དུ་ཁས་བླངས་དགོས་པར་འགྱུར་རོ། ། རྒྱུ་ཟད་ཉིད་ལས་ཞི་བ་
ནི། ། ཞེས་པའི་ཟད་པ་དེ་དངོས་པོ་དང་འདུས་བྱས་ཡིན་ན། མྱང་འདས་
འདུས་བྱས་དང་དངོས་པོ་ཡིན་པར་འགྱུར་ཞིང་། དེ་ཡང་འདོད་ན། མྱ་ངན་
འདས་པ་དངོས་མེད་པའང་། ། མེད་ན་དེ་དངོས་ག་ལ་ཡིན། ། དངོས་དང་
དངོས་མེད་འདུས་བྱས་ཡིན། ། མྱ་ངན་འདས་པ་འདུས་མ་བྱས། ། ཞེས་པའི་
ཀླུ་སྒྲུབ་ཀྱི་གཞུང་ལ་སྙིང་ནད་འདི་ཙམ་ཞིག་ཅིའི་ཕྱིར་སློང་། རྒྱུ་ཟད་པ་འབྲས་
བུ་ཟད་པའི་རྒྱུ་ཡིན་པས་དེ་གཉིས་དངོས་པོར་གྲུབ་པར་འདོད་ན། ཐོ་བས་
བུམཔ་འཇིག་པར་བྱས་པས་བུམ་པའི་ཞིག་པ་དངོས་པོར་ཡོད་པ་རྣམ་འགྲེལ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 405
ལེའུ་དང་པོར་བཀག་པ་དེ་དྲན་པར་གྱིས་ཤིག ། སྐད་ཅིག་མ་དང་པོ་དུས་
གཉིས་པར་ཞིག་པ་དེ་དགག་བྱ་དངོས་སུ་བཅད་ནས་རྟོགས་དགོས་ཞེས་པའི་
དོན་དགག་བྱ་སྐད་ཅིག་མ་དང་པོ་ལ་བྱེད་ན་ནི། སྔོན་པོ་སྐད་ཅིག་དང་པོ་ཞིག་
པའི་རྗེས་ཀྱི་སྔོན་པོ་སྐད་ཅིག་གཉིས་པ་དེ་ཡང་མ་ཡིན་དགག་ཏུ་འགྱུར་ཏེ།
དགག་བྱ་དངོས་སུ་བཅད་ནས་རྟོགས་དགོས་པར་མཚུངས་པའི་ཕྱིར། སྒྲུབ་
བྱེད་ལྷག་མ་རྩ་ཤེའི་ཊཱིཀ་ལས་ཤེས་པར་མི་འཚལ། འདིར་བཀོད་པའི་རྣམ་
རྟོག་གི་བཟོ་རྒྱུ་འདི་ཙམ་གྱིས་ངེས་འབྱུང་སྐྱེ་བའི་རྒྱུ་ཆོག་པར་སྣང་ངོ་། ། འདི་
ནི་ལུགས་འདིའི་རིགས་པཕྲ་ལ་དོན་ཆེ་བ་ཅིག་ཏུ་འདུག་གོ། ། ཞེས་པ་ནི་འདི་
འདྲའི་རིགས་ཀྱི་ཚིག་རེ་གར་ཡོད་སར་འདི་འདྲའི་རིགས་ཀྱི་གྲུབ་མཐའ་རེ་ཡོད་
པ་ཁོ་བོས་ཀྱང་གོའོ། །
གཉིས་པ་ལ་གཞན་སྐྱེ་ཡོད་པར་ཐལ་བ། མ་ཕྲད་པར་སྐྱེད་པ་ཡོད་པར་
ཐལབ། རྟེན་གཞན་ལ་བརྗོད་པའི་ཉེས་པ་མཚུངས་པ། དེ་ལས་ཀྱང་སྨད་
པའི་གནས་སུ་གྱུར་བ། ཞིག་པས་ནམ་མཁའ་གང་བར་ཐལ་བ། འདུས་མ་
བྱས་ལ་རྟེན་འབྲེལ་མི་རུང་བར་ཐལ་བ། སྨིན་ལས་སླར་སྨིན་གྱི་སྐྱོན་སྤོང་མི་
ནུས་པ། གཅིག་དང་ཐ་དད་བཏགས་པའི་ཉེས་པ་སྟེ་རེ་ཞིག་བརྒྱད་ལས་དང་
པོ་ནི། ལས་འབྲས་གཉིས་པོ་ངོ་བོ་གཞན་དུ་འགྱུར་ཏེ། དེ་གཉིས་ཀྱི་ངོ་བོ་ཡོད་
ཅིང་བར་དུ་ཞིག་པ་དངོས་པོ་བས་ཆོད་པའི་ཕྱིར། རྟགས་གཉིས་ཆར་ཁས་
བླངས། འདོད་ན། གཞན་སྐྱེ་ཡོད་པར་འགྱུར་རོ། ། གཉིས་པ་ནི། རྒྱུ་
འབྲས་ཕྲད་ནས་བསྐྱེད་དམ། མ་འཕྲད་ པར་བསྐྱེད་ཅེས་དཔྱད་པའི་ཚེ།
ཕྱོགས་ཕྱི་མ་ཁས་ལེན་རིགས་པར་འགྱུར་ཏེ། རྒྱུས་འབྲས་བུ་སྐྱེད་པ་གང་ཞིག་
དེ་གཉིས་ཀྱི་བར་ཞིག་པ་དངོས་པོ་བས་ཆོད་པའི་ཕྱིར། འདོད་ན་ཕྲད་མ་ཕྲད་
དཔྱད་པའི་ཚེ་ཕྱོགས་གཉིས་ཀ་ གཞུང་ལས་དངོས་སུ་བཀག་པ་དང་འགལ་



406 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལོ། ། གསུམ་པ་ནི། གཞན་གྱིས་ལས་འབྲས་ཀྱི་རྟེན་ཀུན་གཞི་སོགས་ཁས་
ལེན་པ་ལ་བརྗོད་པའི་ཉེས་པ་ཐམས་ཅད་འདི་ལ་མཚུངས་ཏེ། གང་ཕྱིར་ལས་
ལ་སྐྱེ་བ་མེད། ། འདི་ལྟར་རང་བཞིན་མེད་དེའི་ཕྱིར། ། གང་ཕྱིར་དེ་ནི་མ་
སྐྱེས་པ། ། དེ་ཕྱིར་ཞིག་དངོས་མི་དགོས་སོ། ། ཞེས་དང། གང་ཕྱིར་རང་
བཞིན་གྱིས་དེ་མི་འགག་པ། ། དེ་ཕྱིར་ཞིག་དངོས་མེད་ཀྱང་འདི་ནུས་ཕྱིར། །
ཞེས་སོགས་ཅིའི་ཕྱིར་མི་མཚུངས། ཀུན་གཞི་སོགས་ཀྱིས་ཉེས་པ་ཅི་ཞིག་བྱས་
ལེགས་པར་སྨྲོས་ཤིག ། བཞི་པ་ནི། དེ་དག་ལས་ཀྱང་འདི་སྨད་པའི་གནས་
ཏེ། ཀུན་གཞི་སོགས་ནི་ནང་པའི་གྲུབ་མཐའ་སྨྲ་བ་རེ་རེའི་འདོད་པ་ཡིན་ལ།
ཞིག་པ་དངོས་པོར་གྲུབ་པ་ནི་ཕྱི་རོལ་པའི་འདོད་པ་ཡིན་པའི་ཕྱིར་ཏེ། བྱེ་བྲག་
ཏུ་སྨྲ་བས་ཀྱང་ཉོན་མོངས་སྤངས་པའི་འགོག་ པ་ དངོས་པོར་འདོད་ཀྱང་།
དངོས་པོ་ཞིག་ཚད་དངོས་པོར་མི་འདོད་པའི་ཕྱིར་རོ། ། ལྔ་པ་ནི་སྔོན་པོ་ལྟ་བུ་
སྐད་ཅིག་བཅུ་རྒྱུན་ལྡན་དུ་འབྱུང་བའི་ཚེ་སྐད་ཅིག་མ་གཉིས་པར་སྔོན་པོ་སྐད་
ཅིག་དང་པོའི་ཞིག་པ་དངོས་པོ་བ་དང༌། སྔོན་པོ་སྐད་ཅིག་མ་གཉིས་པ་དང་
གཉིས། སྐད་གཅིག་མ་གསུམ་པར་དེ་གཉིས་ཀྱི་ཞིག་པ་དངོས་པོ་བ་གཉིས་
སྔོན་པོ་སྐད་ཅིག་མ་གསུམ་པ། ཞིག་པ་སྐད་ཅིག་མ་དང་པོའི་རིགས་འདྲ་སྐད་
ཅིག་མ་གཉིས་པ་སྟེ་བཞི་དང་། ལྔ་པའི་ཚེ་དེ་རྣམས་ཀྱི་རིགས་འདྲ་སྐད་ཅིག་མ་
གཉིས་པ་བཞི་སྟེ། དེ་རྣམས་ཞིག་པའི་ཞིག་པ་བཞི། བརྒྱད་དུ་འགྱུར་བ་
སོགས་ཁྱོད་ཀྱི་ཞིག་པ་འདི་དག་གཟུགས་སུ་གྲུབ་ན་རྡུལ་ཕྲན་ཙམ་ལས་མེད་ཀྱང།
དངོས་པོ་གཅིག་ཞིག་པའི་ཞིག་པ་དེས་ཀྱང་ནམ་མཁའི་ཁམས་གང་བར་འགྱུར་
རོ། ། དྲུག་པ་ནི། སྣམ་ལྟ་བུའི་རྒྱུ་ཟད་པ། མར་མེ་ལྟ་བུའི་འབྲས་བུ་ཟད་
པའི་རྒྱུར་གསུངས་པས་རྒྱུ་འབྲས་གཉིས་ཀ་དངོས་པོ་དང་འདུས་བྱས་ཡིན་ན།
མ་རིག་པ་ལ་སོགས་པའི་ཡན་ལག་སྔ་མ་སྔ་མ་ཟད་པས། འདུ་བྱེད་ལ་སོགས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 407_
པའི་ཡན་ལག་ཕྱི་མ་ཕྱི་མ་ཟད་པའི་རྒྱུ་འབྲས་ཐམས་ཅད་ཀྱང་དངོས་པོ་དང་
འདུས་བྱས་སུ་འགྱུར་ལ། དེ་ཡང་འདོད་ན་འདུས་མ་བྱས་ལ་རྟེན་འབྲེལ་
གཏན་མི་རུང་བར་འགྱུར་ཏེ། གང་གི་རྐྱེན་གྱིས་གང་འབྱུང་བ་ཐམས་ཅད་
འདུས་བྱས་ཁོ་ན་ཡིན་པའི་ཕྱིར་རོ། ། གཞན་ཡང་། ངོ་བོ་ཉིད་སྐུ་དེ་འདུས་
བྱས་ཡིན་པར་ཐལ། སྦྱོར་བཞི་སྒོམ་པ་དེ་ངོ་བོ་ཉིད་སྐུའི་རྒྱུ་ཡིན་པའི་ཕྱིར།
ལན་ཅི་སྨྲ། མ་གྲུབ་ན། སྣུམ་ཟད་པ་དེ་མར་མེ་ཟད་པའི་རྒྱུ་ཡིན་པར་ཁྱོད་
སྒྲུབས་ཤིག ། བདུན་པ་ནི། ལས་ཀྱི་རྣམ་སྨིན་བྱུང་ཟིན་པའི་དུས་ན། ལས་
ཞིག་པའི་ཞིག་པ་ཡོད་དམ་མེད། ཡོད་ན་ལས་གཅིག་གི་རྣམ་སྨིན་བྱུང་ཟིན་
པའི་རྗེས་སུ་ཡང་། སླར་ཡང་རྣམ་པར་སྨིན་པར་འགྱུར་ཏེ། དེའི་ཚེ་ཡང་རྣམ་
སྨིན་གྱི་རྒྱུར་གྱུར་པའི་ཞིག་པ་དངོས་པོ་བ་ཡོད་པའི་ཕྱིར། མེད་ན་རྣམ་སྨིན་
ཕྱུང་ཟིན་པའི་ཚེ་ལས་མ་ཞིག་པར་ཐལ། དེའི་ཚེ་ལས་ཞིག་པའི་ཞིག་པ་མེད་
པའི་ཕྱིར། ཁྱབ་པ་གྲུབ་མཐའི་གཙོ་བོ་ལ་ཨེ་སོང་། བརྒྱད་པ་ནི། ལས་ཞིག་
པའི་ཞིག་པ་དངོས་པོ་བ་དེ་ལས་དང་ངོ་བོ་གཅིག་གམ་ཐ་དད། ངོ་བོ་གཅིག་ན།
དེའི་ཚེ་ལས་མ་ཞིག་པར་འགྱུར་ཏེ། དེ་ལས་དང་ངོ་བོ་གཅིག་ཡིན་པའི་ཕྱིར།
ཐ་དད་ན་དེ་ཡང་འབྲས་བུ་དང་ངོ་བོ་ཐ་དད་པས། དེ་དག་རྟེན་ནས་འབྱུང་བ་
མ་ཡིན་པར་འགྱུར་ཏེ། ཕན་ཚུན་མ་ལྟོས་པའི་ཕྱིར། གཉིས་ཀ་མ་ཡིན་ནོ་ཞེ་ན།
ལས་དང་ལས་ཀྱི་ཞིག་པ་དངོས་པོ་བ་ཆོས་ཅན། ཁྱོད་ངོ་བོ་གཅིག་དང་ཐ་དད་
གང་རུང་ཡིན་པར་ཐལ། ཁྱོད་ཀྱི་ངོ་བོ་གྲུབ་པའི་ཕྱིར། གསུམ་ཆར་ཨེ་དྲན།
དེ་ལ་སོགས་པའི་ཉེས་པ་མཐའ་ཡས་སོ། །
གསུམ་པ་ནི། གོང་དུ་ཐལ་འགྱུར་བའི་ལུགས་ཀྱིས་ནི་ཐ་སྙད་གདགས་
པ་ཙམ་གྱིས་མ་ཚིམ་པར་མྱུ་གུ་སྐྱེ་ཞེས་པ་ལྟ་བུ་ལ་དེ་ལྟར་བཏགས་པའི་བཏགས་
དོན་བདག་གམ་གཞན་ལས་སྐྱེ་ཞེས་ཚོལ་བ་ན་དེ་ཁོ་ན་ཉིད་ལ་དཔྱོད་པར་



408 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འཇོག་གོ་ཞེས་ཁས་བླངས་པ་དང་འགལ་ཏེ། ལས་ཀྱིས་འབྲས་བུ་བསྐྱེད་ཅེས་
བཏགས་པའི་བཏགས་དོན་ལས་དང་འབྲས་བུའི་བར་དུ་ཆོས་གཞན་གྱིས་ཆོད་
མ་ཆོད་ཅེས་འཚོལ་བ་ན་དེ་ཁོ་ན་ཉིད་ལ་དཔྱོད་པར་འཇོག་དགོས་པ་ལས།
དེའི་ཚེ་ཆོས་གཞན་ཞིག་པ་དངོས་པོ་བས་ཆོད་པར་ཁས་བླངས་པས། བཏགས་
དོན་བཙལ་བའི་ཚེ་ན་མི་རྙེད་ཅེས་པའི་གྲུབ་མཐའི་གཙོ་བོ་དང་འགལ་བའི་ཕྱིར་
རོ། ། བཞི་པ་ནི། ཡབ་སྲས་གཞུང་ལས། ལས་རང་བཞིན་གྱིས་སྐྱེ་བ་མེད་པ་
དང་། འགག་པ་མེད་པའི་སྒོ་ནས། རྟག་ཆད་སྤོང་ཚུལ་ཁོ་ན་གསུངས་ཀྱི།
གཞན་མ་གསུངས་བཞིན་དུ་ཞིག་པ་དངོས་པོ་བའི་བསྒྲུབ་ཚུལ་འདི་འདྲ་བྱས་
ནས་དེ་ཡང་ཕྲལ་དོན་ཆེ་བ་ཅིག་ཏུ་འདུག་གོ་ཞེས་སོགས་བསླུ་བྲིད་ཀྱི་ཚིག་མང་
དུ་བྱས་པ་འདིས་མཚོན་ནས། དྲུང་ཙོང་བ་འདིས་རྩལ་བཏོན་གྱི་གྲུབ་མཐའ་
ཐམས་ཅད་ལ་འདི་འདྲ་རེ་ཡོད་པས། རྗེས་འཇུག་རྣམས་ཀྱིས་གསུང་རབ་ཚད་
ལྡན་དང་བསྒྲིགས་ནས་བརྟག་དཔྱད་རེ་ཅིས་ཀྱང་གྱིས། ཁོ་བོ་ལ་ཕྱོགས་གཉིས་
སུ་ཕྱེ་བའི་ཕྱོགས་ཞེན་ཡོད་པ་མ་ཡིན་གྱི། ལྟ་བའི་སྙིགས་མར་གྱུར་པ་འདི་འདྲ་
ལ་ཡང་མངོན་པར་ཞེན་པ་མང་པོ་མཐོང་སྟེ་མ་བཟོད་ནས་སྨྲས་པའོ། ། སྤྲོས་
པས་ཆོག་གོ། །
ད་ནི་གཉིས་པ་དེའི་དཔེ་བཤད་པ་ནི། རྨི་ལམ་སོགས་སོ། ། གཉིས་པ་
དེ་ལ་ཧ་ཅང་ཐལ་བ་རྣམ་གཉིས་སྤོང་བ་ལ་གཉིས་ཏེ། རྣམ་སྨིན་ཐུག་པ་མེད་
པར་ཐལ་བ་སྤང་། ། རྣམ་སྨིན་ངེས་པ་མེད་པར་ཐལ་བ་སྤང་བའོ། ། དང་པོ་
ནི་ཇི་ལྟར་སོགས་སོ། ། གཉིས་པ་ནི། དེ་ཕྱིར་སོགས་ཏེ། དཔེ་སྔ་མ་ཉིད་
ཀྱིས་གྲུབ་པར་གསུངས་སོ། ། ལས་འབྲས་རྣམས་ལ་སེམས་པ་དགག་པ་མཛད་
པའིརྒྱུམཚན་ནི། སོ་སོ་སྐྱེ་བོས་ལས་དགེ་བ་དང་མི་དགེ་བ་འདིའི་འབྲས་བུ་
འདི་ལྟར་འགྱུར་པའི་རྒྱུ་མཚན་ཅི་ཡིན་སྙམ་དུ་སེམས་པ་ན། དེའི་རྒྱུ་མཚན་མི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 409
རྙེད་པས་ལས་འབྲས་ལ་སྐུར་བ་བཏབ་པར་འགྱུར་དུ་འོང་ངོ་སྙམ་སྟེ། བཅོམ་
ལྡན་འདས་ཀྱིས་ལས་རྣམས་ཀྱི་འབྲས་བུ་རྣམ་པར་སྨིན་པ་ནི་བསམ་གྱིས་མི་ཁྱབ་
བོ་ཞེས་གསུངས་སོ། །
གསུམ་པ་ཀུན་གཞི་སོགས་གསུངས་དྲང་དོན་ཉིད་དུ་སྟོན་པ་ནི། ཀུན་
གཞི་སོགས་ཚིགས་བཅད་གཉིས་ཏེ། འདི་ལ་དོགས་པ་དགོད་པ་དང་། དེའི་
ལན་བཤད་པ་གཉིས་ལས། དང་པོ་ནི། འགྲེལ་པར་གལ་ཏེ་དེ་ལྟར་ལས་
རྣམས་ཀྱི་འབྲས་བུ་འབྲེལ་པ་རྣམས་དགག་ན། འོ་ན་འཕགས་པ་ལང་ཀར་
གཤེགས་པ་ལ་སོགས་པ་རྣམས་ལས་ཀུན་གཞིའི་རྣམ་པར་ཤེས་པ་ཆོས་མཐའ་
ཡས་པའི་ནུས་པའི་ཁྱད་པར་གྱི་གཞི་ས་བོན་ཐམས་ཅད་པ་རྦ་རླབས་རྣམས་ལ་
རྒྱ་མཚོ་ལྟར་དངོས་པོ་ཐམས་ཅད་སྐྱེ་བའི་རྒྱུ་གསུངས་པ་གང་ཡིན་པ་དེ་ཅི་རྣམ་
པ་ཐམས་ཅད་དུ་མེད་པ་ཞིག་གམ་ཞེ་ན། ཞེས་གསུངས་སོ། །
གཉིས་པ་ལ་བཞི་སྟེ། ཀུན་གཞི་དྲང་དོན་དུ་བསྟན་པ། གང་ཟག་དང་
ཕུང་པོ་དྲང་དོན་དུ་བསྟན་པ། དངོས་པོ་རང་བཞིན་གྱིས་ཡོད་པ་དྲང་དོན་དུ་
བསྟན་པ། དྲང་དོན་དུ་གསུངས་པ་ལ་ཐ་སྙད་དུ་ཁས་ལེན་དགོས་མི་དགོས་ཀྱི་
དབྱེ་བ་བཤད་པའོ། ། དང་པོ་ལ་ཀུན་གཞིའི་ངོ་བོ། ཀུན་གཞི་བསྟན་པའི་
དགོས་པ། ཀུན་གཞིའི་སྒྲ་དོན། དངོས་ལ་གནོད་བྱེད་མ་གསུངས་པའི་རྒྱུ་
མཚན། ཀུན་གཞི་ཁས་ལེན་དགོས་པའི་སྒྲུབ་བྱེད། ཁས་མི་ལེན་པའི་སྒྲུབ་
བྱེད་དགག་པ། རྩོད་པ་སྤོང་བ་དང་བདུན་ལས། དང་པོ་ནི། ཚོགས་དྲུག་
ལས་ངོ་བོ་ཐ་དད་པ་ཡོད་པ་མ་ཡིན་གྱི། རྣམ་པར་ཤེས་པ་གསལ་ཙམ་གྱི་ངོ་བོ་
སེམས་ཅན་ནས་སངས་རྒྱས་ཀྱི་སའི་བར་དུ་རྒྱུན་མ་ཆད་པར་ཡོད་པ་འདི་ཉིད་
དགེ་མི་དགེའི་རིས་སམ་ཡུལ་དྲུག་གི་ཕྱོགས་སུ་མ་ཆད་པར་རང་བཞིན་གྱིས་སྟོང་
པས་བྱ་བྱེད་རུང་བའི་ཆ་ནས་ཀུན་གཞིར་འཇོག དེ་ཉིད་ཕུང་པོ་ལ་བརྟེན་



410 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནས་ངའོ་སྙམ་དུ་འཛིན་པ་ངར་འཛིན་ལྷན་སྐྱེས་སུ་སོང་བའི་ཆ་ནི་ཉོན་ཡིད་དུ་
འཇོག ། དེ་ཉིད་ཡུལ་དྲུག་གི་ནང་ནས་ཆོས་ཀྱི་ཕྱོགས་སུ་ཆད་པ་ནི་དྲུག་པ་
ཡིད་ཀྱི་རྣམ་པར་ཤེས་པར་འཇོག་སྟེ། གསེར་དང་གསེར་གྱི་རྣ་རྒྱན་དང་།
གསེར་གྱི་མགུལ་རྒྱན་བཞིན་ཡིན་པས། ཕྱི་མ་གཉིས་ཀྱི་ཚེ་ན་ཡང་སྔ་མ་མེད་པ་
ནི་མ་ཡིན་ནོ། ། ལུགས་འདི་མ་ཤེས་པར་ཀུན་གཞི་དང་ཉོན་ཡིད་ཁས་ལེན་ན།
སེམས་ཙམ་པའི་ལུགས་ལྟར་ཁས་ལེན་དགོས་སྙམ་ནས། དབུ་མ་ཐལ་འགྱུར་
བས་དེ་དག་ཐ་སྙད་དུ་ཡང་ཁས་མི་ལེན་པར་འདོད་པ་ནི། གྲུབ་མཐའ་སོ་སོའི་
རྣམ་དབྱེ་མ་ཆགས་པའོ། །
གཉིས་པ་ནི། འགྲེལ་པར་སྔར་གྱི་དོགས་པའི་རྗེས་སུ་དེ་མ་ཐག་ཏུ།
དེ་ལྟར་ནི་མ་ཡིན་ཏེ། དེ་སྐད་དུ་ཉེ་བར་བསྟན་པས་གདུལ་བའི་སྐྱེ་བོ་རྣམས་ལ་
དེ་ཡོད་པ་ཉིད་དུ་བསྟན་པའི་ཕྱིར་རོ། ། ཞེས་གསུངས་ཏེ། ལང་གཤེགས་
སོགས་ནས་གསུངས་པའི་ཀུན་གཞི་མེད་པ་ནི་མ་ཡིན་ཏེ། དང་པོ་ཉིད་ནས་དེ་
ཁོ་ན་ཉིད་ལ་འཇུག་པར་མི་ནུས་པའི་གདུལ་བྱ་ལ་ཀུན་གཞི་དང་གང་ཟག་
སོགས་བསྟན་པས། ཐེག་པ་ཆེན་པོ་ལ་འཇུག་པར་འགྱུར་ལ། ཕྱིས་གནས་
ལུགས་ལ་འཇུག་པར་འགྱུར་བའི་ཕྱིར་རོ། ། ཞེས་པ་སྟེ། འདིས་ནི་ཀུན་གཞི་
གསུངས་པའི་དགོས་པ་བསྟན་པ་ཡིན་ལ། དགོས་པ་འདི་འདྲ་བ་ཞིག་ནི་ཀུན་
རྫོབ་བདེན་པ་ཐམས་ཅད་ལ་ཡོད་དོ། ། གསུམ་པ་ནི། འགྲེལ་པར། དངོས་
པོ་ཐམས་ཅད་ཀྱི་རང་བཞིན་རྗེས་སུ་ཞུགས་པའི་ཕྱིར། སྟོང་པ་ཉིད་ཁོ་ན་ཀུན་
གཞི་རྣམ་པར་ཤེས་པའི་སྒྲས་བསྟན་པར་རིགས་པར་བྱའོ། ། ཞེས་གསུངས་ཏེ།
ཅིའི་ཕྱིར་སྔར་གྱི་དེ་ལ་ཀུན་གཞི་ཞེས་བརྗོད་ཅེ་ན། སེམས་ཙམ་པ་ལྟར་བདེན་
པར་གྲུབ་པས་འཁོར་འདས་ཀུན་གྱི་བག་ཆགས་ཀྱི་གཞིར་རུང་བས་ཀུན་གཞིར་
འཇོག་པ་མ་ཡིན་གྱི། སྟོང་པ་ཉིད་ཁོ་ན་ཡིན་པས་ཀུན་གཞིར་འཇོག་སྟེ། སྟོང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 411
པ་ཉིད་ཡིན་པས་དངོས་པོ་ཐམས་ཅད་ཀྱི་རང་བཞིན་རྒྱུ་རྗེས་སུ་ཞུགས་པའི་ཕྱིར་
ཞེས་པ་སྟེ། འདི་ནི་དོགས་པའི་སྐབས་སུ་དངོས་པོ་ཐམས་ཅད་སྐྱེ་བའི་རྒྱུ་
གསུངས་པ་གང་ཡིན་པ་དེ་ཞེས་པ། གང་ལ་སྟོང་པ་ཉིད་རུང་བ། ། དེ་ལ་
ཐམས་ཅད་རུང་བ་ཉིད། ། ཅེས་པའི་ཚུལ་གྱིས་འདི་ལ་ཚང་ཞེས་པའི་དོན་
ཏོ། ། འདིས་ནི་ཀུན་གཞིའི་སྒྲ་དོན་བསྟན་གྱི། སྟོང་ཉིད་ཀུན་གཞིར་བསྟན་
པ་ཡང་མ་ཡིན་ཞིང་དགོངས་གཞི་དང་གདགས་གཞིར་བསྟན་པ་ཡང་མ་ཡིན་ཏེ།
ལུགས་འདི་ལ་གདགས་གཞི་དང་བཏགས་ཆོས་སོ་སོར་ཕྱེ་བ་མེད་པའི་ཕྱིར་
རོ། །
བཞི་པ་ནི། འདིར་དངོས་ལ་གནོད་བྱེད་མ་གསུངས་པ་ནི། ལང་
གཤེགས་སོགས་ལས་གསུངས་པའི་ཀུན་གཞི་ཙམ་ཞིག་དྲང་དོན་དུ་བསྟན་པའི་
སྐབས་ཡིན་གྱི། སེམས་ཙམ་པས་འདོད་པའི་ཀུན་གཞི་བདེན་གྲུབ་པ་དྲང་དོན་
དུ་བསྟན་པའི་སྐབས་མ་ཡིན་པས། དངོས་ལ་ གནོད་བྱེད་མེད་པའི་ཕྱིར་
རོ། ། མདོར་ན་དགོངས་འགྲེལ་དང་ལང་གཤེགས་སོགས་ལས་གསུངས་པའི་
ཀུན་གཞི་ལ་དབུ་སེམས་གཉིས་ཀྱི་ཁས་ལེན་ཚུལ་གཉིས་ཀྱི་རྣམ་དབྱེ་ཤེས་ན།
གནད་འདི་དག་རང་གྲོལ་དུ་འགྱུར་རོ། །
ལྔ་པ་ནི། དབུ་མ་ཐལ་འགྱུར་བས་ཐ་སྙད་དུ་ཀུན་གཞི་ཁས་ལེན་དགོས་
ཏེ། སངས་རྒྱས་བཅོམ་ལྡན་འདས་ཀྱིས་མདོ་ལས་གསུངས་ཤིང་། དེ་ཡང་
དོན་དམ་བདེན་པ་རྟོགས་པའི་ཐབས་སུ་གྱུར་པའི་ཐ་སྙད་བདེན་པ་ཡིན་པར་
སློབ་དཔོན་འདི་ཉིད་ཀྱིས་གསུངས་པའི་ཕྱིར་ཏེ། འགྲེལ་པར། ཆེས་ཐོག་མར་
ཀུན་གཞི་རྣམ་པར་ཤེས་པ་ལ་སོགས་པ་བསྟན་པ་ནི་མུ་སྟེགས་ཀྱི་ལུགས་བསལ་
ནས་དེ་དག་གི་དོན་ཆེན་པོ་འདྲེན་པར་འགྱུར་ཞིང་། ཕྱི་ནས་གསུང་རབ་ཀྱི་
དོན་ཕྱིན་ཅི་མ་ལོག་པར་རིག་པ་རྣམས་རང་ཉིད་ཀྱིས་དེ་དག་སྤོང་བར་འགྱུར་



412
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བས་ཡོན་ཏན་ཁོ་ན་འབྱུང་གི ། སྐྱོན་ནི་མ་ཡིན་ནོ་ཞེས་གསུངས་པས་སོ། །
འཕགས་པ་ཀླུ་སྒྲུབ་ཀྱིས་གསུངས་པས་ཀྱང་ཁས་ལེན་དགོས་ཏེ། བྱང་ཆུབ་
སེམས་འགྲེལ་ལས། ཅི་ལྟར་ཁབ་ལེན་དང་ཉེ་བས། ། ལྕགས་ནི་མྱུར་དུ་
ཡོངས་སུ་འཁོར། ། དེ་ལ་སེམས་ནི་ཡོད་མིན་ཏེ། ། སེམས་དང་ལྡན་བཞིན་
སྣང་བར་འགྱུར། ། དེ་བཞིན་ཀུན་གཞི་རྣམ་ཤེས་ནི། ། བདེན་མིན་བདེན་པ་
བཞིན་དུ་ནི། ། གང་ཚེ་འགྲོ་འདི་གཡོ་བར་འགྱུར། ། དེ་ཚེ་སྲིད་པ་འཛིན་
པར་བྱེད་། ། ཇི་ལྟར་རྒྱ་མཚོ་ལ་ནི་ཤིང་། སེམས་ནི་མེད་ཀྱང་གཡོ་བར་
འགྱུར། ། དེ་བཞིན་ཀུན་གཞི་རྣམ་ཤེས་ནི། ། ལུས་ལ་བརྟེན་ནས་གཡོ་བ་
ཡིན། ། ཞེས་གསུངས་པས་སོ། །
དྲུག་པ་ནི། དབུ་མ་ཐལ་འགྱུར་བས་ཀུན་གཞི་ཁས་མི་ལེན་པའི་རྒྱུ་
མཚན་ཅི་ཡིན་ཅེས་དྲིས་པས། དྲང་དོན་ དུ་ གསུངས་པའི་ཕྱིར་ཞེས་ཟེར་
རོ། ། འོ་ན་ཕུང་ཁམས་སྐྱེ་མཆེད་ ཐམས་ཅད་ ཁས་མི་ལེན་པར་འགྱུར་ཏེ།
འགྲེལ་པར་མདོ་དྲངས་པ་ལས། ཕུང་པོ་དག་དང་ཁམས་རྣམས་དང་། ། སྐྱེ་
མཆེད་རང་བཞིན་ཅིག་བཞེད་ལ། ། ཁམས་གསུམ་པོ་དག་སྟོན་མཛད་པ། །
འདི་ནི་འཇིག་རྟེན་མཐུན་འཇུག་ཡིན། ། ཅེས་གསུངས་པའི་ཕྱིར། དེ་བཞིན་
དུ་སྣོད་ཀྱི་འཇིག་རྟེན་མེས་བསྲེག་པ་དང་། སེམས་ཅན་གྱི་ཁམས་ཀྱང་ཁས་མི་
ལེན་པར་འགྱུར་ཏེ། མདོ་དེ་ཉིད་ལས། ཞིག་པ་མེད་ཅིང་སྐྱེ་མེད་ལ། ། ཆོས་
ཀྱི་དབྱིངས་དང་མཉམ་གྱུར་ཀྱང་། ། བསྲེག་པའི་བསྐལ་པ་སྟོན་མཛད་པ། །
འདི་ནི་འཇིག་རྟེན་མཐུན་འཇུག་ཡིན། ། དུས་གསུམ་དག་ ཏུ་ སེམས་ཅན་
གྱི། ། རང་བཞིན་དམིགས་པ་མ་ཡིན་ལ། ། སེམས་ཅན་ཁམས་ཀྱང་སྟོན་
མཛད་པ། ། འདི་ནི་འཇིག་རྟེན་མཐུན་འཇུག་ཡིན། ། ཅེས་གསུངས་པས་
སོ། ། མདོར་ན་ཀུན་རྫོབ་བདེན་པ་ཐམས་ཅད་ཁས་མི་ལེན་པར་འགྱུར་ཏེ།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 413
དྲང་དོན་དུ་གསུངས་པའི་ཕྱིར། དེས་ན་བློ་གྲོས་མི་ཟད་པའི་མདོའི་རྗེས་སུ་
འབྲངས་ནས། ཀུན་རྫོབ་དང་དོན་དམ་ལ་དྲང་དོན་དང་ངེས་དོན་དང་། དེ་
གཉིས་སྟོན་པ་ལ་དྲང་དོན་གྱི་མདོ་དང་ངེས་དོན་གྱི་མདོར་འཇོག་པ་ནི་འཕགས་
མཆོག་ཀླུ་སྒྲུབ་ཡབ་སྲས་ཀྱི་ཡང་ལུགས་ཐུན་མོང་མ་ཡིན་པའོ་ཞེས་རང་ཉིད་ཀྱིས་
ཀྱང་སྨྲས་བཞིན་དུ་དྲང་དོན་དུ་གསུངས་པས་ཐ་སྙད་དུ་ཁས་མི་ལེན་ནོ་ཞེས་སྨྲ་
བནི་ཐ་སྙད་ལ་སྐུར་བ་བཏབ་པའོ། ། དེ་བཞིན་དུ་དེང་སང་སེམས་ཅན་གྱི་
རྒྱུད་ལ་བདེ་གཤེགས་སྙིང་པོ་ཡོད་པ་དྲང་དོན་དུ་གསུངས་པ་རྒྱུ་མཚན་དུ་བྱས་
ནས། ཐ་སྙད་དུ་ཡང་སེམས་ཅན་གྱི་རྒྱུད་ལ་མེད་པར་འདོད་པ་ནི་གནད་ཡེ་མ་
ཟིན་བཞིན་དུ་བློ་གྲོས་རྩིང་པོའི་ཁ་ཕུ་འཐོར་བའོ། ། གལ་སྟེ་ཀུན་གཞི་ཁས་
ལེན་ན་ཀུན་གཞིའི་བག་ཆགས་སྨིན་པ་ལས་གཟུགས་སྒྲ་སོགས་སུ་སྣང་བ་ཙམ་དུ་
ཟད་ཀྱི་ཕྱི་རོལ་གྱི་དོན་མེད་པར་ཁས་བླང་དགོས་ན། བྱང་ཆུབ་སེམས་འགྲེལ་
ལས། ཤེས་པས་ཤེས་བྱ་རྟོགས་པ་སྟེ། ། ཤེས་བྱ་མེད་པར་ཤེས་པ་མེད། ། དེ་
ལྟར་ན་ནི་རིག་བྱ་དང་། ། རིག་བྱེད་མེད་ཅེས་ཅིས་མི་འདོད། ། ཅེས་ཕྱིའི་
ཤེས་བྱ་དང༌། ནང་གི་ཤེས་པ་གཉིས་ཡོད་མེད་མཚུངས་པར་གསུངས་ལ་
གཞུང་འདིར་ཡང་དོན་ཤེས་གཉིས་དོན་དམ་དུ་མེད་མཉམ་དང་། ཐ་སྙད་དུ་
ཡོད་མཉམ་དུ་གསུངས་པ་དང་འགལ་ལོ་ཞེས་སྨྲའོ། ། འོ་ན་སེམས་ཁས་མི་ལེན་
པར་ཐལ། སེམས་ཁས་ལེན་ན། སེམས་ཉིད་ཀྱིས་ནི་སེམས་ཅན་འཇིག་རྟེན་
དང༌། ། སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། ། ཅེས་གསུངས་པའི་
ཚུལ་གྱིས། ། སེམས་ལ་བསགས་པའི་ལས་ཀྱི་བག་ཆགས་སྨིན་པ་ལས་གཟུགས་
སྒྲ་སོགས་སུ་སྣང་བ་ཙམ་དུ་ཟད་ཀྱི་ཞེས་སོགས་རྣམ་པ་ཀུན་དུ་མཚུངས་པའི་
ཕྱིར་རོ། ། གཟུགས་སྒྲ་སོགས་སུ་སྣང་བ་ཙམ་ཕྱི་རོལ་གྱི་དོན་ཡིན་ནམ་མ་ཡིན།
ཡིན་ན་སྔ་མ་ལ་འགལ་བ་ཅི་ཞིག་ཡོད། མིན་ན་གཟུགས་སྒྲ་སོགས་སྣང་བ་ཙམ་



414
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལ་ཕྱི་རོལ་གྱི་དོན་ཅེས་བཏགས་པའི་བཏགས་དོན་བཙལ་བའི་ཚེ་ཐ་སྙད་དུ་རྙེད་
པར་ཐལ། གཟུགས་སྒྲ་སོགས་སུ་སྣང་བ་ཙམ་ལས་མ་གཏོགས་པའི་ཕྱི་རོལ་གྱི་
དོན་ཡོད་པའི་ཕྱིར། ལེགས་པར་སོམས་ཤིག །
བདུན་པ་ནི། གལ་སྟེ་ཀུན་གཞི་ཁས་ལེན་ན། ལས་འབྲས་ཀྱི་རྟེན་དུ་
ཁས་ལེན་དགོས་ལ། དེ་ལྟར་ན་ཀུན་གཞི་མེད་ཀྱང་རང་བཞིན་གྱིས་སྐྱེ་འགག་
མེད་པའི་ཆ་ནས་ལས་འབྲས་ཀྱི་འབྲེལ་པ་འཐད་པར་བཤད་པ་དང་འགལ་ལོ་
སྙམན། སྤྱིར་ལས་འབྲས་ཀྱི་རྟེན་དུ་ཁས་ལེན་པ་ལ་འགལ་བ་མེད་དེ། ལས་
འབྲས་སེམས་ལ་བརྟེན་པའི་ཕྱིར། གཞུང་གི་དོན་ནི་སྔར་བཤད་ཟིན་པ་ལྟར་
ཡིན་ལ། དེ་འདྲའི་ཀུན་གཞི་ཁས་མི་ལེན་པས་འགལ་བ་ཅི་ཞིག་ཡོད། ཡང་
སྔར་དྲངས་པའི་འགྲེལ་པ་ཉིད་ལས། ཕྱི་ནས་གསུང་རབ་ཀྱི་དོན་ཕྱིན་ཅི་མ་
ལོག་པར་རིག་པ་རྣམས་རང་ཉིད་ཀྱིས་དེ་དག་སྤོང་བར་འགྱུར་བས་ཞེས་ཕྱིས་
སྤོང་བར་བཤད་པའི་ཕྱིར། ཐ་སྙད་དུ་མེད་དོ་སྙམ་ན། དེ་ནི་ཕྱིས་གནས་
ལུགས་རྟོགས་པའི་ཚེ་སྒྲུབ་པའི་ཚུལ་གྱིས་ཡོད་པ་སྤོང་ཞེས་པ་ཐ་སྙད་བདེན་པ་
ཐབས་སུ་གྱུར་པ་དང་། དོན་དམ་བདེན་པ་ཐབས་བྱུང་གྱུར་པ་སྟེ། ། ཞེས་
པའི་དོན་ཡིན་པས་འདི་ནི་ཀུན་རྫོབ་བདེན་པ་ཐམས་ཅད་ལ་ཡོད་དོ། །
གཉིས་པ་ནི། འགྲེལ་པར། ཀུན་གཞིའི་རྣམ་པར་ཤེས་པ་འབའ་ཞིག་
ཡོད་པར་ཟད་ཀྱི། གང་ཟག་ཀྱང་ཡོད་དེ་དེས་འདུལ་བའི་སྐྱེ་བོ་ལ་དེ་ཡོད་པ་
ཉིད་དུ་བསྟན་པས་རྗེས་སུ་འཛིན་པའི་ཕྱིར་རོ། ། ཇི་སྐད་དུ། དགེ་སློང་དག་
ཕུང་པོ་ལྔ་ནི་ཁུར་རོ། ། ཁུར་ཁུར་བ་ནི་གང་ཟག་གོ་ཞེས་གསུངས་པ་ལྟ་
བུའོ། ། ཁ་ཅིག་ལ་ནི་ཕུང་པོ་ཙམ་ཞིག་བསྟན་པར་མཛད་དེ། སེམས་ཞེས་བྱ་
བའམ། ཡིད་ཅེས་བྱ་བའམ་རྣམ་པར་ཤེས་པ་ཞེས་བྱ་བ་དེ་ནི་དུས་རིང་པོར་
དད་པ་དང་ཚུལ་ཁྲིམས་ལ་སོགས་པས་ཡོངས་སུ་བསྒོས་ཤིང་གོང་དུ་འགྲོ་བ་ན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 415
ཕྱིམ་ལ་མཐོ་རིས་སུ་འགྲོ་བར་འགྱུར་རོ་ཞེས་གསུངས་པ་ལྟ་བུའོ། ། འདི་དག་
ཐམས་ཅད་ནི་དགོངས་པའི་དབང་གིས་གསུངས་པ་ཡིན་ནོ། ། ཞེས་གསུངས་
ཏེ། དྲང་དོན་དུ་འགྲོ་ཚུལ་ནི་སྔ་མ་དང་ཁྱད་པར་མེད་དོ། ། ཁ་ཅིག་ འདིའི་
གང་ཟག་དང་ཀུན་གཞི་གཉིས་ཐ་སྙད་དུ་མེད་མཉམ་དུ་སྒྲུབ་པར་འདོད་ནས་
རྫས་ཡོད་ཅེས་པ་དངོས་སུ་མེད་ཀྱང་སྦྱོར་དགོས་ཞེས་པ་ནི་མི་འཐད་དེ། དེ་
ལྟརན་ཁུར་ཁུར་བ་ནི་གང་ཟག་རྫས་ཡོད་ལ་འཇོག་པས། ཐ་སྙད་དུ་ཡང་མེད་
པར་ཐལ་བ་ལས། དེ་ཡང་མི་རིགས་ཏེ། ལུགས་འདི་ལ་ལས་བྱེད་པ་པོ་དང་
རྣམ་སྨིན་མྱོང་བ་པོའི་གང་ཟག་ཡོད་པའི་ཕྱིར། དེ་ཙམ་གྱིས་ཁུར་ཁུར་བར་མི་
འཇོག་ན། རི་བོང་རྭའི་ཁྲེས་པོ་རུས་སྦལ་གྱི་སྤུའི་ཐག་པས་བསྡམས་ནས་མོ་
གཤམ་གྱི་བུ་བར་པས་ཁུར་བ་ཞིག་ཡིན་ནམ་ཅི། གཞན་ཡང་གང་ལས་སེམས་
ཅན་སྐྱེས་བུ་གང་ཟག་བསྟན། ཆོས་དེ་ཐམས་ཅད་དྲང་བའི་དོན་དུ་ཤེས། །
ཞེས་པ་ལ་ཡང་རྫས་ཡོད་སྦྱོར་དགོས་པར་འགྱུར་ཏེ། ཁྱད་པར་མེད་པའི་ཕྱིར།
གསུམ་པ་ནི། རྩ་བའི་ཚིགས་བཅད་ཕྱི་མ་སྟེ། སངས་རྒྱས་ལ་ཡང་ངར་འཛིན་
ཡོད་པ་དང་། དངོས་པོ་རང་བཞིན་གྱིས་ཡོད་པར་གསུངས་པ་དྲང་དོན་དུ་
བསྟན་པ་རྣམས་ལ་ནི་དགོངས་གཞི། དགོས་པ། དངོས་ལ་གནོད་བྱེད་གསུམ་
ཆར་གྱི་སྒོ་ནས་བཤད་དགོས་ཏེ། འདི་འདྲའི་རིགས་ཅན་ཡང་མང་དུ་ཡོད་
དོ། ། འདིར་འགྲེལ་པར། ཤར་གྱི་རི་བོའི་སྡེ་པ་དང་མཐུན་པའི་ཚིགས་སུ་
བཅད་པ་ལས། འཇིག་རྟེན་མཐུན་འཇུག་དྲུག་གསུངས་པ་དྲངས་པ་ལས།
དྲུང་ཙོང་ བ་ན་རེ། ཤར་རིའི་སྡེ་པ་ནི་དགེ་འདུན་ཕལ་ཆེན་པ་ལས་རིམ་གྱིས་
གྱེས་པ་ཡིན་པར་རྟོག་གེ་འབར་བ་ལས་བཤད་པས་ན་ཉན་ཐོས་ཀྱི་སྡེ་སྣོད་དུ་
ཆོས་རང་བཞིན་མེད་པ་ཤིན་དུ་གསལ་བར་བསྟན་པ་གཅིག་ཡོད་པར་སྣང་
ངོ༌། །ཞེས་ཟེར་བ་ནི་འགྲེལ་པ་འདིར་དེ་མེད་པར་དངོས་སུ་གསུངས་ཤིང་



416
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རང་ཉིད་ཀྱང་སྐབས་དེར་དེ་བཞིན་དུ་ཁས་བླངས་པ་དང་དངོས་སུ་འགལ་
ལོ། ། ཚིགས་བཅད་ཀྱི་དོན་ཡང་འཇིག་རྟེན་མཐུན་འཇུག་ཅེས་པ་ཐ་སྙད་ཀྱི་
ལྡོག་པ་ནས་བསྟན་པར་སྣང་གི ། ཆོས་རང་བཞིན་མེད་པ་ཤིན་དུ་གསལ་བར་
བཤད་པ་མི་སྣང་ལ། གལ་ཏེ་ཤུགས་ཀྱིས་གོ་སྙམ་ན་དེ་ནི་ཤིན་དུ་གསལ་བའི་
དོན་ཡེ་མིན་པས་དོགས་པ་མེད་པའི་དོགས་པ་བསླང་ནས་ཆོད་རྒྱུ་མེད་པའི་ཆོད་
ཆོད་དེ་མ་མཛད་ཅིག ། བཞི་པ་ནི། བདེན་པ་གཉིས་ཀྱི་སྒོ་ནས་དྲང་ངེས་ཕྱེ་
བའི་ལུགས་མཆོག་འདི་ལ་དྲང་དོན་དུ་གསུངས་པའི་བརྗོད་བྱ་ནི་ཀུན་རྫོབ་ཀྱི་
བདེན་པ་ཡིན་པས་ཡང་དག་ཀུན་རྫོབ་ཐ་སྙད་དུ་གསུངས་པ་རྣམས་ལ་ནི་དངོས་
ལ་གནོད་བྱེད་མི་དགོས་ཏེ། དེ་ལ་ཐ་སྙད་དུ་ཡོད་པ་ལ་དངོས་ལ་གནོད་བྱེད་
མེད་པའི་ཕྱིར་རོ། ། དཔེར་ན་ཕུང་ཁམས་སྐྱེ་མཆེད་ཐ་སྙད་དུ་ཡོད་པར་སྟོན་
པ་བཞིན་ནོ། ། ཀུན་རྫོབ་བདེན་པ་རང་བཞིན་གྱིས་ཡོད་པར་སྟོན་པ་དང་།
དོན་དམ་བདེན་པ་བསྒྲུབ་པའི་ཚུལ་གྱིས་ཡོད་པར་སྟོན་པ་དང་། དོན་གཞན་
ལ་དགོངས་ཏེ་གསུངས་པ་རྣམས་ལ་ནི་དངོས་ལ་གནོད་བྱེད་དགོས་ཏེ། དེ་
དག་ཇི་ལྟར་གསུངས་པ་དེ་བཞིན་དུ་ཁས་ལེན་དུ་མི་རུང་བའི་ཕྱིར་རོ། །
གསུམ་པ་གཞན་སྐྱེའི་སྒྲུབ་བྱེད་རྣམ་རིག་གྲུབ་མཐའ་བཟློག་པ་ལ་གཉིས་
ཏེ། གཞན་གཞུང་རྗེས་སུ་བརྗོད། དེ་ཉིད་བཟློག་བྱེད་བཤད་པའོ། ། དང་
པོ་ལ་གསུམ་སྟེ། རྣམ་རིག་ཙམ་དུ་གནས་ལུགས་རྟོགས་པ། རྣམ་རིག་ཙམ་
ལས་བཟུང་འཛིན་འབྱུང་བ། རྣམ་རིག་ཙམ་གྱི་མཚན་ཉིད་བཤད་པའོ། །
དང་པོ་ནི། གཟུང་བ་སོགས་ཏེ། དབུ་མ་པས་ཇི་སྐད་བསྟན་པའི་རིགས་པ་མ་
བཟོད་ནས། སེམས་ཙམ་པས་རང་ལུགས་ཀྱི་ས་དྲུག་པའི་བྱང་སེམས་ཀྱིས་
གནས་ལུགས་རྟོགས་ཚུལ་སྨོས་པའོ། ། གཉིས་པ་ནི། ཇི་ལྟར་སོགས་ཏེ། འོ་
ན་འདིར་ཇི་ལྟར་ཕྱི་རོལ་གྱི་དོན་མེད་པར། དེའི་རྣམ་པ་ཅན་གྱི་རྣམ་པར་ཤེས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 417
པཙམ་སྐྱེ་བར་འགྱུར་ཞེ་ན། དེའི་སྐྱེ་ཚུལ་སྨྲས་པའོ། ། གསུམ་པ་ནི། དེ་
ཕྱིར་སོགས་ཏེ། ཚིག་རྐང་དང་པོ་གཉིས་ཀྱིས་གཞན་དབང་རྫས་གྲུབ་པ་ཁས་
ལེན་དགོས་པའི་རྒྱུ་མཚན་དང༌། ཕྱི་མ་གཉིས་ཀྱིས་དེའི་མཚན་ཉིད་གསུམ་
ལྡན་བརྗོད་དོ། །
གཉིས་པ་ལ་གསུམ་སྟེ། རྣམ་རིག་ཙམ་ལ་རིག་པའི་གནོད་བྱེད་བརྗོད།
རྣམ་རིག་ཙམ་དུ་གསུངས་པའི་དགོས་པ་བཤད། སྒྲུབ་བྱེད་ལུང་གཞན་དྲང་
དོན་ཉིད་དུ་བསྟན་པའོ། ། དང་པོ་ལ་གསུམ་སྟེ། བདེན་པ་གཉིས་ལས་
ཉམས་པར་བསྟན། ། བདེན་གཉིས་ཉམས་པའི་ཉེས་དམིགས་བརྗོད། ། ཀུན་
རྫོབ་ཉིད་ལ་མཚུངས་པ་སྤང་བའོ། ། དང་པོ་ལ་གསུམ་སྟེ། ཤེས་བྱ་མེད་པའི་
རྣམ་རིག་ཙམ་དུ་གྲུབ་པ་དགག ། གཉིས་ཀྱིས་སྟོང་པའི་གཞན་དབང་རྫས་སུ་
གྲུབ་པ་དགག ། དངོས་པོ་བརྟགས་པར་ཡོད་པའི་རྒྱུ་རུ་གྲུབ་པ་དགག་
པའོ། ། དང་པོ་ལ་གཉིས་ཏེ། རྒྱས་པར་བཤད་པ་དང་། དོན་བསྡུ་བའོ། །
དང་པོ་ལ་བཞི་སྟེ། ཡིད་ཤེས་འཁྲུལ་པའི་དཔེས་མི་འགྲུབ། ། དབང་ཤེས་
འཁྲུལ་པའི་དཔེས་མི་འགྲུབ། ། སྒོམ་བྱུང་འཁྲུལ་པའི་དཔེས་མི་འགྲུབ། །
མཐོང་སྣང་འཁྲུལ་པའི་དཔེས་མི་འགྲུབ་པའོ། ། དང་པོ་ལ་གཉིས་ཏེ། དམ་
བཅའ་དགག ། སྒྲུབ་བྱེད་དགག་པའོ། ། དང་པོ་ནི་ཕྱི་རོལ་སོགས་སོ། །
གཉིས་པ་ལ་གཉིས་ཏེ། དྲན་པའི་རྟགས་ཀྱིས་བསྒྲུབ་པ་དགག ། རྨི་ལམ་ཉིད་
ཀྱིས་བསྒྲུབ་པ་དགག་པའོ། ། དང་པོ་ནི། གལ་ཏེ་སོགས་ཏེ། སད་པའི་ཚེ་
ཡུལ་ཅན་དྲན་པས་རྨི་ལམ་དུ་ཡུལ་ཅན་གྱི་ཤེས་པ་ཡོད་པར་གྲུབ་ན། ཡུལ་ལ་
ཡང་མཚུངས་ཅེས་པའོ། ། ཁ་ཅིག་ འདིར་རྨི་ལམ་ན་སྣང་བའི་གླང་པོ་ཆེ་མེད་
པབཞིན་དུ་ཡུལ་ཅན་ཤེས་པ་ཡང་མེད་པར་སྟོན་པ་མ་ཡིན་གྱི། རང་བཞིན་
གྱིས་གྲུབ་པའི་ཤེས་པ་མེད་པར་སྟོན་པ་ལ་ངེས་པར་འདོད་དགོས་ཏེ། དེའི་



418 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཕྱིར་ཤེས་བྱ་དང་ཤེས་པ་ཡོད་མེད་མགོ་མཚུངས་མཛད་པ་ཐམས་ཅད་ནི་དགག་
བྱའི་ཁྱད་པར་གྱི་སྟེང་ནས་ཤེས་པར་བྱའོ། ། ཞེས་སྨྲ་བ་ནི་ཡུལ་ལ་ཡང་ལོག་ཕྱེ་
བའི་ཚེ། ཡུལ་ཅན་ལ་ཡང་ལོག་ངེས་པར་ཕྱེ་བའི་སློབ་དཔོན་འདིའི་ལུགས་
ཐུན་མོང་མ་ཡིན་པ་མ་རྟོགས་པ་སྟེ། རྨི་ལམ་ན་ཡུལ་གླང་པོ་ཆེ་མེད་པར་ཡུལ་
ཅན་ཤེས་པ་ཡོད་མེད་ཡང་དག་ཀུན་རྫོབ་ཀྱི་དབང་དུ་བྱས་སམ། ལོག་པའི་
ཀུན་རྫོབ་ཀྱི་དབང་དུ་བྱས། དང་པོ་ལྟར་ན། རྨི་ལམ་གྱི་ཤེས་པ་དེ་དབང་པོ་
སྐྱོན་ལྡན་གྱི་ཤེས་པ་མ་ཡིན་པར་འགྱུར་ཏེ། དེ་ཡང་དག་ཀུན་རྫོབ་ཏུ་ཡོད་པའི་
ཕྱིར། ཕྱི་མ་ལྟར་ན་ཡུལ་གླང་པོ་ཆེ་ཡང་ལོག་པའི་ཀུན་རྫོབ་ཏུ་ཡོད་དེ། དབང་
པོ་སྐྱོན་ལྡན་གྱི་ཤེས་པའི་ཡུལ་ཡིན་པའི་ཕྱིར། གཉིས་པ་ལ་གཉིས་ཏེ། འདོད་
པ་བརྗོད། དེ་དགག་པའོ། ། དང་པོ་ནི་གལ་ཏེ་སོགས་ཏེ། རྨི་ལམ་དུ་ཡིད་
ཀྱི་རྣམ་ཤེས་དང་། དབང་ཤེས་ལྔ་ཡོད་མེད་སོ་སོར་ཕྱེ་བ་ནི་སྤྱིར་རྟོག་གེ་བའི་
ལུགས་ཡིན་ལ་རྨི་ལམ་དུ་ཡུལ་གཟུགས་སྒྲ་སོགས་མེད་ཀྱང་། ཡིད་ཀྱི་རྣམ་ཤེས་
ཡོད་པས། སད་པའི་སྐབས་སུ་ཡང་ཡུལ་མེད་ཀྱང་ཡུལ་ཅན་ཤེས་པ་ཡོད་པར་
འགྲུབ་པ་རྣམ་རིག་པའི་ལུགས་སོ། །
གཉིས་པ་ལ་གསུམ་སྟེ། རྨི་ལམ་ཡུལ་ཤེས་བདེན་པར་མེད། སད་པའི་
ཡུལ་ཤེས་བདེན་པར་མེད། དེས་ན་ཡོད་མེད་མཚུངས་པར་བསྟན་པའོ། །
དང་པོ་ནི། ཇི་ལྟར་སོགས་ཏེ། རྣ་སོགས་ཞེས་པའི་དོན་འགྲེལ་པར། སྒྲ་དང་
རྣ་བའི་རྣམ་པར་ཤེས་པ་ནས། ཡིད་དང་ཆོས་ཀྱི་ཁམས་དང་། ཡིད་ཀྱི་རྣམ་
པར་ཤེས་པའི་བར་དུའོ། ། ཞེས་གསུངས་ཏེ། ལུགས་འདི་ལ་རྨི་ལམ་གྱི་
ཁམས་བཅོ་བརྒྱད་པོ་ཐམས་ཅད་འཇིག་རྟེན་ཉིད་ལྟོས་ལོག་པའི་ཀུན་རྫོབ་ཡིན་
པས། འཇིག་རྟེན་གྱི་ཐ་སྙད་དུ་ཡང་མེད་པར་མཚུངས་ལ། དབུ་མ་པ་ལ་སད་
པའི་ཡུལ་མེད་ཀྱང་ཡུལ་ཅན་ཤེས་པ་ཡོད་པའི་དཔེར་རྨི་ལམ་བརྗོད་ན། དབུ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 419
མཔས་རྨི་ལམ་གྱི་གནས་སྐབས་སུ་ཡུལ་མེད་པར་ཡུལ་ཅན་ཤེས་པ་ཡོད་པར་
ཁས་བླངས་དགོས་པ་ལས་མ་བླངས་པའི་ཕྱིར་ན་མི་འཐད་ཅེས་པའོ། ། གནད་
འདི་མ་རྟོགས་པར་ཁ་ཅིག་རྣ་བ་ནས་ལུས་ཀྱི་བར་བཞིའི་ཆོས་གསུམ་མེད་ཀྱང་
དེ་དག་གི་རྣམ་པར་སྣང་བའི་བརྫུན་པ་དང་། ཡིད་ཀྱི་ཆོས་གསུམ་ནི་རྨི་ལམ་ན་
ཡོད་ཀྱང་རང་བཞིན་གྱིས་མེད་བཞིན་དུ་དེར་སྣང་བས་བརྫུན་པའོ། ། དེའི་
ཕྱིར་རྨི་ལམ་ན་དབང་ཤེས་ཡོད་པ་སློབ་དཔོན་འདིའི་ལུགས་སུ་བྱས་ནས་དེ་ལ་
དགག་པ་བྱེད་པ་ནི་བློ་གྲོས་ཀྱི་འཇུག་པ་ཤིན་དུ་རྩིང་བས་ཕྱོགས་སྔའི་ནམ་མ་
ལངས་པ་ལ་དགག་པའི་ཉི་མ་ཤར་བ་ཡིན་ཞེས་གྲགས་པ་བཞིན་ཡིན་པས་རྒྱུང་
རིང་དུ་དོར་བར་བྱ་སྟེ་ཞེས་བྲིས་སོ། ། དེ་ལ་བཅོམ་ལྡན་རིགས་རལ་གྱིས། རྨི་
ལམ་ན་དབང་ཤེས་ཡོད་པ་སློབ་དཔོན་འདིའི་ལུགས་སུ་བྱས་ནས་དགག་པ་
བརྗོད་པ་བློ་གྲོས་རྙིང་བ་བདེན་ཏེ། རྨི་ལམ་གྱི་དབང་ཤེས་ཀྱི་ཆོས་གསུམ་ནི་
ལོག་པའི་ཀུན་རྫོབ་ཡིན་པས་དེ་འཇིག་རྟེན་གྱི་ཐ་སྙད་དུ་མེད་པའི་ཕྱིར་རོ། །
དེ་ལས་ཀྱང་ཁྱོད་བློ་གྲོས་ཀྱི་འཇུག་པ་རྩིང་སྟེ། སློབ་དཔོན་འདིས། དེ་བློ་ལ་
ལྟོས་གཉིས་ཆར་བདེན་པ་སྟེ། ། དོན་གསལ་མཐོང་ལ་གཉིས་ཀའང་བརྫུན་པ་
ཡིན། ། ཞེས་པ་དེ། དེ་བློ་ལ་ལྟོས་བཅོ་བརྒྱད་བདེན་པ་སྟེ། ། དོན་གསལ་
མཐོང་ལ་བཅོ་བརྒྱད་བརྫུན་པ་ཡིན། ། ཞེས་པ་ལ་སྦྱར་མ་ཤེས་འདུག་པའི་ཕྱིར་
རོ། ། རྗེས་འབྲང་དག་སྐྱི་མོའི་ཞྭ་མོ་མ་གོན་པར་ལེགས་པར་དཔྱོད་ཅིག །
དེས་ན་སློབ་དཔོན་འདིའི་ལུགས་ལ་རྨི་ལམ་གྱི་ཡིད་ཀྱི་རྣམ་ཤེས་ཐ་སྙད་དུ་ཡོད་
པར་འདོད་པ་ནི། གད་རྒྱངས་ཅི་ཙམ་སྒྲོགས་ཀྱང་། རྟོག་གེའི་ཝ་སྐད་རང་
ཤུགས་ཀྱིས་ཤོར་བའོ། ། གཞན་ཡང་རྟོག་གེ་བ་ འདིས་འགྲེལ་པར། གང་
ཞིག་ཆོས་ཀྱི་སྐྱེ་མཆེད་དུ་གཏོགས་པའི་གཟུགས་ཡིད་ཀྱི་རྣམ་པར་ཤེས་པས་
བཟུང་བར་བྱ་བ་ཞིག་རྨི་ལམ་ན་ཡོད་དེ། དེའི་ཕྱིར་རྣམ་པར་ཤེས་པ་ནི་ཡུལ་



420 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མེད་པར་འགར་ཡང་ཡོད་པ་མ་ཡིན་ནོ་སྙམ་དུ་སེམས་པ་དེ་ཡང་རིགས་པ་མ་
ཡིན་པ་ཉིད་དེ། རྨི་ལམ་ན་རྣམ་པ་ཐམས་ཅད་དུ་གསུམ་པོ་མི་སྲིད་པའི་ཕྱིར་
རོ། ། ཞེས་གསུངས་པའི་དོན་སློབ་དཔོན་ལེགས་ལྡན་འབྱེད་ཀྱིས་སྔར་གྱི་དཔེ་
མགྲུབ་པའི་ལན་མཛད་པ་ནི་རྨི་ལམ་གྱི་གཟུགས་དེ་ལེགས་ལྡན་གྱིས་རང་གི་
མཚན་ཉིད་ཀྱིས་གྲུབ་པར་ཞལ་གྱིས་བཞེས་པར་གསལ་བས། དེ་མེད་པའི་རྒྱུ་
མཚན་དུ་བྱའོ། ། ཞེས་སྨྲ་བ་ནི། རང་ཉིད་རྨི་ལམ་གྱི་གཟུགས་ཐ་སྙད་དུ་ཡོད་
པར་ཁས་བླངས་པ་དང་འགལ་གྱིས་དོགས་ནས། རྒྱ་གར་གྱི་པཎ་ཆེན་ལ་སྐུར་
པཧ་ཅང་བཏབ་པ་སྟེ། རྨི་ལམ་གྱི་གླང་པོ་ཆེའི་གཟུགས་ཐ་མལ་པ་དངོས་པོ་
ཐམས་ཅད་བདེན་པར་བཟུང་བ་དག་གིས་ཀྱང་མི་བདེན་པའི་ཐ་སྙད་བྱས་ན།
ལེགས་ལྡན་འབྱེད་དེ་ལས་ཀྱང་ལོད་པར་ཐལ་བའི་ཕྱིར་རོ། ། དེས་ན་ལུང་དེའི་
དོན་ནི་སློབ་དཔོན་ལེགས་ལྡན་གྱིས་རྨི་ལམ་གྱི་ཡུལ་ཤེས་གཉིས་པོ་ཐ་སྙད་དུ་
ཡོདམཚུངས་ཡིན་པའི་སྒོ་ནས་རྣམ་རིག་པ་ལ་ལན་མཛད་པ་ལ་སློབ་དཔོན་
འདིས་དེ་ནི་མ་ཡིན་ཏེ། རྨི་ལམ་གྱི་ཡུལ་དབང་རྣམ་ཤེས་གསུམ་ཆར་ཐ་སྙད་དུ་
མེད་མཚུངས་ཡིན་པའི་ཕྱིར་ཞེས་པ་སྟེ། འདི་ཡང་དེ་དག་འཇིག་རྟེན་ལས་
ཀྱང་ཡོད་མིན་ཉིད། ཅེས་པའི་དོན་རྟོགས་པའི་སྒོ་ནས་ཤེས་དགོས་སོ། །
ཡངརྟོག་གེ་བ་འདིས་འོ་ན་རང་ལུགས་ཀྱི་རྨི་ལམ་གྱི་གཟུགས་གསལ་བར་སྣང་
བ་རྣམས་ཆོས་ཀྱི་སྐྱེ་མཆེད་པའི་གཟུགས་སུ་འདོད་དམ་མི་འདོད་ཅེ་ན། རྨི་
ལམ་ན་དབང་ཤེས་མེད་པས་ཡུལ་ལྔ་ཆར་སྣང་བ་རྣམས་ནི་ཡིད་ཤེས་ཁོ་ན་ལ་
སྣང་བས་ན་དེ་ལ་གཟུགས་ཀྱི་སྐྱེ་མཆེད་སོགས་ལྔ་བཞག་ཏུ་མེད་ཀྱང་ཡིད་ཙམ་
གྱི་ངོར་ཀེང་རུས་གསལ་བར་སྣང་བ་ལྟ་བུ་ཆོས་ཀྱི་སྐྱེ་མཆེད་དུ་འཇོག་པ་དང་
འདྲ་བས། ཆོས་ཀྱི་སྐྱེ་མཆེད་ཀྱི་གཟུགས་ཡིན་ལ། དེ་ཡང་དེའི་གཟུགས་ལྔ་
ལས་ཀུན་བརྟགས་པའི་གཟུགས་ཡིན་ནོ། ། འདིས་ནི་འདི་འདྲ་བ་མང་པོ་ཞིག་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 421
ཤེས་པར་བྱའོ་ཞེས་སྨྲའོ། ། དེ་ཡང་། དེ་བློ་ལ་ལྟོས་གཉིས་ཆར་བདེན་པ་
སྟེ། ། དོན་གསལ་མཐོང་ལ་གཉིས་ཀའང་བརྫུན་པ་ཡིན། ། ཞེས་པ་འདི་ཉིད་
ཀྱིས་འཇོམས་ཏེ། ། དེ་བློ་ལ་ལྟོས་གཟུགས་ཀྱི་མཆེད་དེ། ། དོན་གསལ་མཐོང་
ལ་ཆོས་ཀྱི་སྐྱེ་མཆེད་ཡིན། ། ཅེས་བྱ་བར་འགྱུར་བའི་ཕྱིར་རོ། ། གཞན་དུ་ན་
ཆོས་ཀྱི་སྐྱེ་མཆེད་པའི་སྒྲ་དང་དྲི་ལ་སོགས་པ་ཡང་ཁས་ལེན་དགོས་པར་འགྱུར་
ལ། དེ་མངོན་པ་ནས་བཤད་པའི་ཆོས་ཀྱི་སྐྱེ་མཆེད་གང་ཞིག་ཡིན། འདིས་ནི་
འདི་འདྲ་བ་མང་པོ་ཞིག་འཇོམས་པར་ཤེས་པར་བྱའོ། ། གཉིས་པ་ནི། རྨི་
ལམ་སོགས་སོ། །
གསུམ་པ་ནི། འདི་ན་སོགས་སྟེ་འགྲེལ་པར། དེའི་ཕྱིར་སད་པའི་ཤེས་
པ་ལ་ལྟོས་ནས་གསུམ་ཆར་ཡང་མ་སྐྱེས་པར་བཤད་ལ། རྨི་ལམ་ན་རྨི་ལམ་རྨིས་
བཞིན་པའི་ཤེས་པ་ལ་ལྟོས་ནས་ནི་ཞེས་གསུངས་སོ། ། གཉིས་པ་དབང་ཤེས་
འཁྲུལ་པའི་དཔེས་མི་འགྲུབ་པ་ལ་གསུམ་སྟེ། ཡུལ་མེད་ཤེས་པ་མཐོང་སྣང་
གཉིས་ལ་མཚུངས། །ཡུལ་མེད་ཤེས་པ་སྐྱེ་ན་ཧ་ཅང་ཐལ། ། རྟེན་དང་
དམིགས་པ་སླར་ཡང་བརྗོད་ནས་དགག་པའོ། ། དང་པོ་ནི། དབང་པོ་སོགས་
ཏེ། གལ་ཏེ་རབ་རིབ་ཅན་ལ་སྐྲ་ཤད་སྣང་བའི་དཔེས། ཡུལ་མེད་པའི་ཤེས་པ་
འགྲུབ་བོ་སྙམ་ན། དེ་དཔེར་མི་རུང་སྟེ། སྐབས་དེའི་ཡུལ་ཤེས་གཉིས་པོ་ལོག་
པའི་ཀུན་ རྫོབ་ ཏུ་ཡོད་མཚུངས་ཡིན་ཞིང་། ཡང་ དག་ ཀུན་ རྫོབ་ཏུ་མེད་
མཚུངས་ཡིན་པའི་ཕྱིར་ཞེས་པ་སྟེ། འདིས་ནི་རྨི་ལམ་དུ་ཡིད་ཀྱི་རྣམ་པར་ཤེས་
པ་ཐ་སྙད་དུ་ཡོད་པ་ཡང་བཀག་ལ། འདི་ཉིད་དཔེར་བྱས་ནས་མ་རིག་པའི་
གཉིད་མ་སད་པ་ལ་སྣང་བའི་ཡུལ་ཤེས་ཐམས་ཅད་མ་རིག་པའི་གཉིད་སད་པའི་
ཚེམེད་པར་སྒྲུབ་པ་སོགས་དབུ་མའི་ལུགས་ཀྱི་ཡུལ་སྣང་དང་ཡུལ་ཅན་བདེན་
མེད་དུ་སྒྲུབ་པ་ཐམས་ཅད་ཀྱི་སྐབས་སུ་ཉེ་བར་མཁོའོ། །



422 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཉིས་པ་ལ་གཉིས་ཏེ། ཧ་ཅང་ཐལ་བ་དགོད། དེའི་ཉེས་སྤོང་དགག་
པའོ། ། དང་པོ་ནི། གལ་ཏེ་སོགས་ཏེ། ཡུལ་མེད་པར་ཤེས་པ་སྐྱེ་ན་ཞེས་
པའི་དོན་བཀོད་པའི་ཚེ་དགག་བྱའི་ཁྱད་པར་མ་སྦྱར་བར་བཀོད་པ་ཡིན་ལ།
དོན་ལ་ཕྱོགས་སྔའི་བསམ་པ་ལ་ཡུལ་སྐྲ་ཤད་ཐ་སྙད་དུ་ཡང་མེད་བཞིན་དུ་ཡུལ་
ཅན་ཤེས་པ་རང་བཞིན་གྱིས་སྐྱེ་བར་འདོད་ཅིང་། དབུ་མ་པ་རང་གི་ལུགས་ལ་
དེ་གཉིས་ཡོད་མེད་ཀྱི་ཁྱད་པར་དོན་དམ་དུ་ཡང་མེད། ཡང་དག་ཀུན་རྫོབ་ཏུ་
ཡང་མེད། ལོག་པའི་ཀུན་རྫོབ་ཏུ་ཡང་མེད་ཅེས་པ་ལ་བསམ་ནས། དེ་གསུམ་
གང་རུང་དུ་ཡོད་མེད་ཀྱི་ཁྱད་པར་ཡོད་ན་ཧ་ཅང་ཐལ་བ་འགོད་པའོ། །
གནད་འདི་རང་རྒྱུད་པ་མན་ཆད་ལ་མེད་པ་སློབ་དཔོན་འདིའི་ཐུན་མོང་མ་ཡིན་
པའི་ཁྱད་ཆོས་སུ་སྣང་ཡང་དེ་མ་རྟོགས་པར་འདིའི་ཕྱོགས་སྔ་འབའ་ཞིག་ལ་ཞེན་
ནསརྣམ་གཞག་བྱེད་པ་རྣམས་ལ་ནི་སྔར་ཡང་དགག་པ་མང་དུ་བརྗོད་ཟིན་
ཅིང་། ད་དུང་ཡང་མང་དུ་འབྱུང་བར་འགྱུར་རོ། །
གཉིས་པ་ལ་གཉིས་ཏེ། ཉེས་སྤོང་བརྗོད། དེ་དགག་པའོ། ། དང་པོ་
ནི། གང་ཕྱིར་སོགས་སོ། ། གཉིས་པ་ལ་གཉིས་ཏེ། དགག་པ་སྤྱིར་བསྟན།
དགག་པ་སོ་སོར་བཤད་པའོ། ། དང་པོ་ནི། ནུས་ཏེ་སོགས་ཏེ། འདི་དག་
གིས་ནུས་པ་རང་བཞིན་གྱིས་གྲུབ་པ་དགག་པ་ཡིན་གྱི། ཐ་སྙད་པ་ནི་མ་ཡིན་
ནོ། ། གཉིས་པ་ལ་གསུམ་སྟེ། ད་ལྟར་བའི་ནུས་པ་དགག ། མ་འོངས་པའི་
ནུས་པ་དགག ། འདས་པའི་ནུས་པ་དགག་པའོ། ། དང་པོ་ནི། སྐྱེས་ལ་
སོགས་སོ། ། གཉིས་པ་ནི། མ་སྐྱེས་སོགས་སོ། ། གསུམ་པ་ལ་གསུམ་སྟེ། སྐྱེ་
བ་ངེས་པ་མེད་པར་ཐལ། ཉེས་སྤོང་བསྒྲུབ་བྱ་ཉིད་དང་མཚུངས། ། གཞན་
ལ་རྒྱུད་གཅིག་ཉིད་མི་འཐད་པའོ། ། དང་པོ་ནི། གལ་ཏེ་སོགས་སོ། །
གཉིས་པ་ནི། གལ་ཏེ་སོགས་ཏེ། འདི་ནི་རྒྱུན་རང་གི་མཚན་ཉིད་ཀྱིས་གྲུབ་པ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 423
དགག་པ་ཡིན་གྱི་ཐ་སྙད་པ་ནི་མ་ཡིན་ཏེ། རྒྱུ་འབྲས་ལ་རྒྱུན་ཞལ་གྱིས་བཞེས་
པའི་ཕྱིར་རོ། ། རྒྱུན་རང་གི་མཚན་ཉིད་ཀྱིས་གྲུབ་པ་ཕྱོགས་སྔས་ཀྱང་ཁས་མ་
བླངས་སོ་སྙམ་ན། རྒྱུན་ཅན་ངོ་བོ་ཐ་དད་པ་ལ་རྒྱུན་གཅིག་པ་ཁས་བླངས་པས་
དོན་གྱིས་ཁས་བླངས་པའོ། ། ། །
གསུམ་པ་ནི། བྱམས་པ་སོགས་ཏེ། རྒྱུ་འབྲས་གཞན་དུ་འདོད་ན་རྒྱུད་
གཅིག་པ་དང་། རྒྱུན་གཅིག་པ་ཐ་སྙད་དུ་མི་འཐད་དེ། བྱམས་པ་དང་ཉེར་
སྦསབཞིན་ཅེས་པ་སྟེ། འདིས་རྒྱུ་འབྲས་གཞན་དུ་མེད་པ་ལ་ཐ་སྙད་དུ་རྒྱུན་
གཅིག་པ་འཐད་ཅེས་བྱ་བར་གྲུབ་སྟེ། གནད་ཀྱི་དོན་ནོ། ། གསུམ་པ་ལ་
གཉིས་ཏེ། གཞན་ གཞུང་ རྗེས་ སུ་ བརྗོད། དེ་ ཉིད་ བཟློག་བྱེད་ བཤད་
པའོ། ། དང་པོ་ནི། མིག་བློ་སོགས་ཏེ། ཚིགས་བཅད་དང་པོས་ཀུན་གཞིའི་
ནུས་པ་ཡིན་གྱི། ཤེས་པ་ལས་རྫས་གཞན་དུ་མེད་ཀྱང་ཐ་མལ་པས་དབང་པོ་
གཟུགས་ཅན་དུ་རྟོགས་པར་བསྟན། ཚིགས་བཅད་གཉིས་པས་ཕྱི་རོལ་གྱི་དོན་
མེད་པར་ཀུན་གཞིའི་ནུས་པ་སྨིན་པ་ལས་གཟུགས་སོགས་སུ་སྣང་བར་བསྟན།
ཚིགས་སུ་བཅད་པ་གསུམ་པས་དེ་ཉིད་དཔེའི་སྒོ་ནས་གྲུབ་པ་བསྟན་ནོ། །
གཉིས་པ་ལ་བཞི་སྟེ། རྒྱུ་མཚན་མཚུངས་པའི་མགོ་སྙོམས་བརྗོད། །
ཉེས་སྤོང་སྔར་བཤད་རིགས་པས་ཁེགས། ། སྒྲུབ་བྱེད་ཐམས་ཅད་བསྒྲུབ་བྱ་
མཚུངས། ། ལུང་གི་སྒྲུབ་བྱེད་མེད་པར་བསྟན་པའོ། ། དང་པོ་ནི། ཇི་ལྟར་
སོགས་སོ། ། གཉིས་པ་ནི། གལ་ཏེ་སོགས། འདི་ལྟར་རྨི་ལམ་དུ་མིག་བརྫུན་
པ་མིག་ཤེས་བརྫུན་པའི་རྒྱུར་ཁས་བླངས་པར་གསུངས་པ་ནི། འཇིག་རྟེན་ཉིད་
ལ་ལྟོས་ནས་ཀྱང་བརྫུན་པའི་དོན་ཡིན་ལ། ཁ་ཅིག་ དེའི་ཡུལ་དུ་གྱུར་པའི་
གཟུགས་དེ་ཆོས་ཀྱི་སྐྱེ་མཆེད་པའི་གཟུགས་ཡིན་པར་འདོད་པ་ནི་མངོན་པ་ནས་
བཤད་པའི་རྣམ་གཞག་ལུགས་འདི་ལ་བསྲེས་པས་ལན་ཏེ། དེ་སད་རྨི་གང་ལ་



424
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཡང་ཆོས་ཀྱི་སྐྱེ་མཆེད་པའི་གཟུགས་སུ་མི་རུང་བའི་ཕྱིར། གལ་ཏེ་སད་པའི་བློ་
ངོརརུང་ངོ་སྙམ་ན། དེ་ལྟར་ན་རྨི་ལམ་གྱི་མིག་གི་རྣམ་པར་ཤེས་པ་དེ་སད་
པའི་བློ་ངོར་ཡིད་ཀྱི་རྣམ་ཤེས་སུ་འགྱུར་ཏེ་རྒྱུ་མཚན་མཚུངས་པའི་ཕྱིར་རོ། །
འདོད་ན་རྨི་ལམ་དུ་མིག་ཤེས་སོགས་ལྔའི་ཡུལ་དབང་རྣམ་ཤེས་གསུམ་ཆར་མེད་
པར་ཁས་བླངས་པ་དང་དངོས་སུ་འགལ་ལོ། ། གསུམ་པ་ནི། འདི་ཡིས་
སོགས་ཏེ། འགྲེལ་པར། ཕ་རོལ་པོ་གང་ཞིག་སད་པའི་རྣམ་པར་ཤེས་པ་ནི་
དོན་གྱིས་སྟོང་པ་ཡིན་ཏེ། རྣམ་པར་ཤེས་པ་ཡིན་པའི་ཕྱིར་རྨི་ལམ་གྱི་རྣམ་པར་
ཤེས་པ་བཞིན་ནོ་ཞེས་བྱ་བ་དང་། སད་པའི་གནས་སྐབས་སུ་དམིགས་པའི་
ཡུལ་ནི་བརྫུན་པའི་རང་བཞིན་ཡིན་ཏེ། ཡུལ་ཡིན་པའི་ཕྱིར། རྨི་ལམ་གྱི་ཡུལ་
བཞིན་ནོ་ཞེས་བྱ་བ་དང་དེ་བཞིན་དུ་ཀུན་ནས་ཉོན་མོངས་པ་དང་རྣམ་པར་
བྱང་བ་དག་ནི་གཞན་གྱི་དབང་མེད་ན་ཡོད་པ་མ་ཡིན་ཏེ། རྟེན་མེད་པའི་ཕྱིར་
རུས་སྦལ་གྱི་སྤུའི་གོས་བཞིན་ནོ་ཞེས་སྨྲའོ། ། དེ་བཞིན་དུ་རབ་རིབ་ཀྱི་དཔེ་
དག་གིས་ཀྱང་བརྗོད་པར་བྱའོ། ། དེ་ལྟ་བུ་ལ་སོགས་པའི་སྒོ་ནས་རྣམ་པར་
ཤེས་པར་སྨྲ་བ་འདིས་ལན་གང་དང་གང་བཏབ་པ་དེ་དང་དེ་ནི་མཁས་པ་དབུ་
མ་པས་དམ་བཅའ་བ་དང་མཚུངས་པར་མཐོང་བ་ན་རྩོད་འདི་སྟེ། རྣམ་པར་
ཤེས་པ་སྨྲ་བ་བཟློག་པར་བྱེད་དོ། ། ཞེས་གསུངས་སོ། ། བཞི་པ་ནི། སངས་
རྒྱས་སོགས་སྟེ། ལང་ཀར་གཤེགས་པའི་མདོ་ལས། སྲིད་པ་གསུམ་ནི་བཏགས་
པཙམ། ། ངོ་བོ་ཉིད་ཀྱིས་དངོས་པོ་མེད། ། བཏགས་པ་དངོས་པོའི་ངོ་བོ་
ནི། ། རྟོག་གེ་པ་དག་རྟོག་པར་འགྱུར། ། རང་བཞིན་མེད་ཅིང་རྣམ་རིག་
མེད། ། ཀུན་གཞི་མེད་ཅིང་དངོས་མེད་ན། ། བྱིས་པ་ངན་པ་རྟོག་གེ་པ། །
རོ་དང་འདྲ་བས་འདི་དག་བརྟགས། ། ཞེས་གསུངས་སོ། །
གསུམ་པ་བསྒོམ་བྱུང་འཁྲུལ་པའི་དཔེས་མི་འགྲུབ་པ་ནི། རྣལ་འབྱོར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 425
སོགས་ཏེ། བློ་དེ་ཁོ་ན་ཉིད་ཡིད་བྱེད་ཡིན་ན། སྔོན་པོ་འཛིན་པའི་མངོན་སུམ་
དང་འདྲ་བས། ཚིགས་བཅད་འོག་མའི་གནོད་པ་སྟོན་པ་ཡིན་གྱི་རང་བཞིན་
གྱིས་གྲུབ་པ་ལ་གནོད་པ་སྟོན་པ་ནི་གཞུང་དང་མ་འབྲེལ་ལོ། ། འདིའི་སྔ་
འགྲེལ་དུ། འདིར་སྨྲས་པ། གལ་ཏེ་ཡུལ་མེད་པར་རྣམ་པར་ཤེས་པ་ཡོད་པ་མ་
ཡིན་ན། འོ་ན་གང་བླ་མའི་མན་ངག་ལས་རྣལ་འབྱོར་པ་དག་གིས་ས་གཞི་ཀེང་
རུས་ཀྱིས་ཡོངས་སུ་གང་བར་མཐོང་བ་དེ་ཅི་ལྟར་ཞེ་ན། བཤད་པ་ཞེས་འབྱུང་
བནི། འོག་མའི་མཚམས་སྦྱར་ལ་ཡང་འདྲ་སྟེ། དེ་བཞིན་དུ་ཞེས་འབྱུང་བའི་
ཕྱིར་རོ། ། བཞི་པ་མཐོང་སྣང་འཁྲུལ་པའི་དཔེས་མི་འགྲུབ་པ་ནི། རབ་རིབ་
སོགས་ཏེ། འདི་ལ་རང་ལུགས་གོ་སླ་ཞིང་དོན་ཆེ་བ་བཤད་པ། ཧ་ཅང་རྟོག་
པས་བརྟགས་པའི་ལུགས་དགག་པ། གནས་སྐབས་ཀུན་དུ་མཁོ་བའི་གནད་ཀྱི་
དོན་བསྟན་པ་དང་གསུམ་ལས། དང་པོ་ལ་ཡང་གཉིས་ཏེ། དོགས་པ་དགོད་
པ་དང། དེའི་ལན་དུ་འགྱུར་ཚུལ་ལོ། ། དང་པོ་ནི། སྔར་དྲངས་པ་ལྟར་
སེམས་ཙམ་པས་ཕྱི་དོན་མེད་པར་ཤེས་པ་ཡོད་པའི་མཐུན་དཔེ་བསྟན་བཅོས་ལ་
གྲགས་པ་ནི་ཆུ་འབབ་པའི་ཀླུང་ལ་ཡི་དྭགས་ལ་རྣག་ཁྲག་ཏུ་སྣང་བའི་བློ་སྐྱེ་བ་ན་
ཡུལ་རྣག་ཁྲག་མེད་ཀྱང་ཡུལ་ཅན་གྱི་བློ་ཡོད་པ་བཞིན་ཅེས་འདོད་དེ། ཐེག་
བསྡུས་ལས། ཡི་དྭགས་དུད་འགྲོ་མི་རྣམས་དང༌། ། ལྷ་རྣམས་ཇི་ལྟར་རིགས་
རིགས་སུ། ། དངོས་གཅིག་ཡིད་ནི་ཐ་དད་ཕྱིར། ། དོན་མ་གྲུབ་པར་འདོད་པ་
ཡིན། ། ཅེས་གསུངས་ཤིང་དེའི་བཤད་སྦྱར་དགེ་བསྙེན་བཙུན་པས་མཛད་
པར། ཆུ་ཀླུང་གི་དངོས་པོ་ལ་རང་རང་གི་ལས་ཀྱི་རྣམ་སྨིན་གྱི་དབང་གིས་ཡི་
དྭགས་ཀྱིས་རྣག་ལ་སོགས་པ་གང་བར་མཐོང་བ་དང་། དེ་ཉིད་ལ་དུད་འགྲོ་ཉ་
ལ་སོགས་པས་གནས་ཀྱི་བློས་གནས་པར་བྱེད་པ་དང་། མི་རྣམས་ཀྱིས་ནི་
མངར་བ་དང་དང་བ་དང་བསིལ་བའི་ཆུར་རྟོག་ཅིང་ཁྲུས་བྱེད་དོ། ། འཐུང་ངོ༌



426 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ། །
དེར་འཇུག་གོ། ། ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་ཞུགས་པའི་
ལྷ་རྣམས་ཀྱིས་ནི་ནམམཁར་མཐོང་སྟེ། གཟུགས་ཀྱི་འདུ་ཤེས་རྣམ་པར་བཤིག་
པའི་ཕྱིར་རོ། ། ཞེས་བཤད་དོ། ། འདི་དག་གི་དོན་སེམས་ཙམ་པས་དངོས་པོ་
ཐུན་མོང་བ་གཅིག་ལས་ཀྱི་དབང་གིས་སོ་སོར་མཐོང་བར་འདོད་པ་མ་ཡིན་གྱི།
ཙ་བར་དངོས་གཅིག་ཅེས་པའི་དོན་ཡང་། མི་ལ་ཆུར་སྣང་བ་ལྟ་བུའི་གཞི་
གཅིག་བཟུང་ནས། གཞི་དེར་གཞན་རྣམས་ཀྱང་བག་ཆགས་ཀྱི་དབང་གིས་སོ་
སོར་སྣང་ཅེས་པ་སྟེ། ལུགས་འདི་ལ་དབང་ཤེས་ཀྱི་ཡུལ་ཐུན་མོང་བ་མེད་པའི་
ཕྱིར་རོ། ། དེས་ན་གཞི་གཅིག་ཉིད་དུ་བག་ཆགས་མཐུན་པར་སད་པས།
དངོས་པོ་གཅིག་པ་ལྟ་བུར་སྣང་བ་དང་། བག་ཆགས་མི་མཐུན་པར་སད་པས་
དངོས་པོ་ཐ་དད་པ་ལྟ་བུར་སྣང་བ་གཉིས་ལས། དང་པོ་ནི། སྐྱེས་བུ་དུ་མས་
མར་མེ་གཅིག་མཐོང་ཞེས་པའི་ཐ་སྙད་བྱེད་པ་ལྟ་བུ་སྟེ། གཅིག་གི་མཐོང་མར་
མེ་དེ་ཉིད་གཞན་གྱིས་མཐོང་བ་མ་ཡིན་གྱི། བག་ཆགས་མཐུན་པར་སད་པ་
ཙམ་མོ། ། ཕྱི་མ་ནི་སྔར་བཤད་པ་ཉིད་དོ། ། རྣག་ཁྲག་དང་ཆུ་ལ་སོགས་པའི་
དངོས་པོ་ཐ་དད་པ་ནི་གང་ཡང་མེད་ཀྱི། རང་རང་གི་བག་ཆགས་མི་འདྲ་བ་
སད་པའི་སྣང་བ་ཙམ་མོ། ། ཞེས་འདོད་དོ། །
གཉིས་པ་ནི་འགྲེལ་པར་འང་ཤེས་པར་བྱའོ། ། རབ་རིབ་མཐུ་ལས་སྐྲ་
རྣམས་གང་མཐོང་བ། ། ཞེས་སྔར་བཤད་པ་དེ་དང་མཚུངས་པ། དེ་ལྟ་བུའི་
རིགས་ཅན་གཞན་ཡང་རིག་པར་བྱ་སྟེ། སྤྲོས་པས་ཆོག་གོ་ཞེས་གསུངས་པའི་
དོན་ནི། མཚུངས་ཞེས་པ་བཤད་པའི་གཞིར་བཞག ། གང་དང་མཚུངས་ན།
རབ་རིབ་དང་ལྡན་པའི་དབང་པོ་ཅན་ལ་ལན་བཏབ་པ་དེ་མཚུངས། གང་ལ་
མཚུངསན་ཆུ་འབབ་པའི་ཀླུང་ལ་ཡི་དྭགས་རྣག་བློའི་དཔེས་ཕྱི་དོན་མེད་པར་
ཤེས་པ་བསྒྲུབ་པ་ལ་མཚུངས། ཇི་ལྟར་མཚུངས་ན། ཆུ་འབབ་ཀླུང་ལ་ཡི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 427 །
དྭགས་འགའ་ཞིག་གིས། ། ལས་ཀྱི་མཐུ་ལས་རྣག་རྣམས་གང་མཐོང་བ། ། དེ་
བློ་ལ་ལྟོས་གཉིས་ཆར་བདེན་པ་སྟེ། ། དོན་གསལ་མཐོང་ལ་གཉིས་ཀའང་
བརྫུན་པ་ཡིན། ། ཅེས་པའི་ཚུལ་གྱིས་མཚུངས། འདིར་མིའི་ཐ་སྙད་ཀྱི་དབང་
དུ་བྱས་ནས། ཆུ་ནི་འཇིག་རྟེན་ལ་ལྟོས་བདེན་པའི་ཀུན་རྫོབ་ཡིན་ལ། རྣག་ལ་
སོགས་པ་ནི་འཇིག་རྟེན་ལ་ལྟོས་ལོག་པའི་ཀུན་རྫོབ་ཡིན་པས། རབ་རིབ་ཅན་
ལ་སྐྲ་ཤད་སྣང་བ་དང་མཚུངས་པར་སྟོན་པའོ། ། ཁ་ཅིག་ གཞུང་འདིའི་དོན།
དེ་བཞིན་དུ་རབ་རིབ་དང་ལྡན་པའི་དབང་པོ་ཅན་དང་མཚུངས་པའི་སྒྱུམ་དང་
གཟུགས་བརྙན་སོགས་དཔེར་འགོད་པ་ལ་ཡང་ལན་གདབ་ཚུལ་ཤེས་པར་བྱས་
ལ། ཆུ་འབབ་པའི་ཀླུང་ལ་ཡི་དྭགས་རྣམས་ལ་རྣག་ཁྲག་གི་བློ་སྐྱེ་བ་ལ་ཡང་སྔ་
མ་བཞིན་དུ་ཤེས་པར་བྱའོ། ། ཞེས་འཆད་པ་ནི་གཞུང་གི་ཚིག་དོན་ཙམ་ཡང་
འཆད་མ་ཤེས་པ་སྟེ། རབ་རིབ་དང་ལྡན་པ་ལ་སྔར་ལན་བཏབ་ཟིན་པས་
འདིར་མི་དགོས་པའི་ཕྱིར་དང་། དེ་ལ་ལན་བཏབ་ཟིན་པ་སྐབས་འདིའི་ལན་
ལཡང་མཚུངས་ཞེས་པའི་དོན་སྦྱར་མ་ཤེས་པར་གཞི་སོ་སོར་བྱས་འདུག་པའི་
ཕྱིར་རོ། །
གཉིས་པ་ལ་གཉིས་ཏེ། འདོད་པ་བརྗོད། དེ་དགག་པའོ། ། དང་པོ་
ནི་ཀུན་རྫོབ་ལ་རིགས་པའི་འཐད་པ་བཅུག་ནས་དངོས་པོར་སྨྲ་བ་དང་ཚུལ་
མཚུངས་པར་བསྒྲུབ་པའི་བོད་ཀྱི་དབུ་མ་རློམ་པ་ཁ་ཅིག་ ན་རེ། དེ་ལ་ཆོས་ཀྱི་
སྐྱེམཆེད་ཀྱི་གཟུགས་ལྔ་ནི་དངོས་པོར་སྨྲ་བའི་གྲུབ་མཐས་བརྟགས་པ་མིན་གྱི།
མདོ་ལས་གསུངས་ཤིང་རང་ཉིད་ཀྱང་དེ་ལྟར་དུ་བཞེད་དོ། ། དེའི་ཕྱིར་ཀེང་
རུས་མེད་ཀྱང་དེ་གསལ་བར་སྣང་བ་ནི། གཟུགས་ཅན་དང་འདྲ་བར་གཟུགས་
ཅན་དུ་འདོད་དགོས་ལ། འདི་ཡིད་ཤེས་ཁོ་ན་ལ་སྣང་བ་ཡིན་པས། གཟུགས་
ཅན་བཞིན་དུ་གཟུགས་ཀྱི་སྐྱེ་མཆེད་མིན་ལ། སྐྱེ་མཆེད་གཟུགས་ཅན་ལྷག་མ་



428. དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དགུ་ཡང་མིན་པས། ཆོས་ཀྱི་སྐྱེ་མཆེད་ཀྱི་གཟུགས་ཀུན་བཏགས་པ་ཞེས་འབྱུང་
ངོ་། ། མིག་ཤེས་ལ་སྐྲ་ཤད་དུ་སྣང་བ་ནི་གཟུགས་ཅན་བཞིན་དུ་གཟུགས་ཀྱི་སྐྱེ་
མཆེད་དོ། ། ཡི་དྭགས་ལ་ཆུ་ཀླུང་རྣག་ཏུ་སྣང་བ་ནི་དེའི་མིག་ཤེས་ལ་སྣང་བ་
ཡིན་པས་གཟུགས་ཀྱི་སྐྱེ་མཆེད་དུ་བཞག་དགོས་སོ། ། ཞེས་དང་། འོ་ན་ཇི་
ལྟར་ཞེ་ན་ཐོག་མར་དཔེ་བཤད་པར་བྱ་སྟེ། ལྕགས་གོང་མེས་བསྲེགས་པའི་
དམར་འབར་བ་ལ་རེག་ཀྱང་མི་ཚིག་པའི་རིག་སྔགས་དང་ལྡན་པ་གཅིག་གིས་
ལྕགས་གོང་དེ་ལག་ཏུ་བླངས་པ་ན་ལུས་ཤེས་ཀྱིས་ལྕགས་དེའི་རེག་བྱ་འཛིན་
ཀྱང་། དེ་ལ་རེག་བྱ་དེ་ཤིན་དུ་ཚ་ཞིང་བསྲེག་པའི་རྣམ་པ་ཅན་དུ་མི་སྐྱེ་བ་ནི་
རིག་སྔགས་བཟླས་པའི་ཆུས་ལག་པ་བཀྲུས་པ་སོགས་ཀྱི་རྐྱེན་གྱིས་ཡིན་ནོ། ། དེ་
འདྲ་བའི་རིག་སྔགས་ཟློས་པ་དང་བྲལ་བ་ལ་ནི་ལྕགས་གོང་གི་རེག་བྱ་དེ་ཤིན་ཏུ་
ཚ་ཞིང་བསྲེག་པའི་རྣམ་པ་ཅན་དུ་སྐྱེའོ། ། དེ་ལྟར་ན་མི་བསྲེག་པ་དང་བསྲེ་
པའི་རེག་བྱ་གཉིས་ཀའང་ལྕགས་གོང་གཅིག་པུ་དེའི་རེག་བྱར་ནི་བྱ་དགོས་ལ་
ལུས་ཤེས་ཚད་མ་གཉིས་གཅིག་གིས་གྲུབ་པའི་རེག་བྱ་གཅིག་ཤོས་ཀྱིས་གྲུབ་པ་ནི་
མིན་པས། གཉིས་ཀ་ཚད་མར་ཁས་བླངས་ཀྱང་ཚད་མ་གཅིག་གིས་གྲུབ་པ་
གཅིག་ཤོས་ཀྱིས་འགོག་པ་མིན་ནོ། ། དེ་བཞིན་དུ་གཞི་གང་དུ་ཆུ་ཀླུང་འབབ་
པའི་གཞི་དེར་ཆུ་ཀླུང་དེའི་ཆ་ཤས་གཅིག ། ཡི་དྭགས་རྣམས་ལ་སྔོན་ལས་ཀྱི་
དབང་གིས་རྣག་ཁྲག་ཏུ་སྐྱེས་པ་དང་། ཆུ་ཀླུང་གི་ཆ་ཤས་གཞན་གཅིག་མི་ལ་
སྔོན་ལས་ཀྱི་དབང་གིས་རྣག་ཁྲག་ཏུ་མི་སྣང་བའི་བཏུང་བ་དང་། ཁྲུས་ཀྱི་ཆུར་
སྐྱེ་བས་དེ་གཉིས་ཀ་ཆུ་ཀླུང་གཅིག་གི་ཆ་ཤས་རེ་ཡིན་པས་ཡི་དྭགས་ཀྱི་མིག་ཤེས་
ཚད་མས་གྲུབ་པའི་དོན་དང་། མིའི་མིག་ཤེས་ཚད་མས་གྲུབ་པའི་དོན་གཉིས་
ཀྱང་དངོས་པོ་སོ་སོ་བ་ཡིན་པས་དེ་གཉིས་གཅིག་གིས་གྲུབ་པའི་དོན་དེ་ཉིད།
གཅིག་ཤོས་ཀྱིས་དེའི་བཟློག་ཕྱོགས་སུ་གྲུབ་པ་ག་ལ་ཡིན། དེ་བཞིན་དུ་བཤེས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 429
སྤྲིང་ལས། ཡི་དྭགས་རྣམས་ལ་སོས་ཀའི་དུས་སུ་ནི། ། ཟླ་བའང་ཚ་ལ་དགུན་
ནི་ཉི་མའང་གྲང་། ། ཞེས་གསུངས་པ་ཡང་། ཡི་དྭགས་རྣམས་ལ་སྔོན་ལས་ཀྱི་
དབང་གིས་སོས་ཁ་ཟླ་འོད་རེག་བྱ་ཤིན་དུ་ཚ་བ་དང་། དགུན་གྱི་ཚེ་ཉི་འོད་
རེག་བྱ་གྲང་བར་སྐྱེ་ཡང་། ཟླ་ཉིའི་འོད་ཀྱི་སྟེང་ནས་མི་ལ་གྲང་དྲོའི་རྣམ་པ་
ཅན་དུ་སྐྱེ་བ་མི་འགལ་ལ། དེ་གཉིས་ནི་ཚད་མ་གཅིག་གིས་ཚ་བར་གཞལ་བའི་
རེག་བྱ་ཉིད། གཅིག་ཤོས་ཀྱིས་གྲང་བ་འཇལ་བ་མིན་ཞིང་། གཉིས་ཀས་ཉི་ཟླ་
གཅིག་གི་འོད་ཀྱི་རེག་བྱར་འཇོག་པའི་ ཕྱིར། དངོས་པོ་གཅིག་ཅེས་ཀྱང་
གསུངས་པས་གཞུང་དོན་ཞིབ་ཏུ་མ་དཔྱད་པར་གོ་བ་རགས་པ་རེ་ཤར་བ་དེས་
ཚིམ་པའི་ཐག་གཅོད་མ་སྔ་ཤིག ། ཞེས་བྲིས་སོ། །
གཉིས་པ་ནི། ཆོས་ཀྱི་སྐྱེ་མཆེད་པའི་གཟུགས་ལྔ་དངོས་སྨྲ་བའི་གྲུབ་
མཐས་བཏགས་པ་མིན་གྱི། མདོ་ལས་གསུངས་ཤིང་རང་ཉིད་ཀྱང་དེ་ལྟར་དུ་
བཞེད་ཅེས་པ་ནི། ཀུན་གཞིའི་རྣམ་ཤེས་ལ་ཡང་མཚུངས་ཤིང་། རང་ཉིད་
བཞེད་པ་ཡང་དངོས་སྨྲ་བ་དང་མི་འདྲ་སྟེ། འདིར་ནི་འཇིག་རྟེན་ཉིད་ལྟོས་
ལོག་པའི་ཀུན་རྫོབ་ཐམས་ཅད་བློ་དེའི་དོན་ཇི་ལྟར་སྣང་བ་ལྟར་ཡིན་ཞིང་། བློ་
གཞན་གྱི་ངོར་ནི་གཏན་མེད་པའི་ཕྱིར་རོ། ། མིག་ཤེས་ལ་སྐྲ་ཤད་དུ་སྣང་བ་
གཟུགས་ཀྱི་སྐྱེ་མཆེད་ཡིན་ན། ། དེ་ཆོས་ཅན། ཐ་སྙད་དུ་ཡོད་པར་ཐལ།
གཟུགས་ཀྱི་སྐྱེ་མཆེད་ཡིན་པའི་ཕྱིར། འདོད་ན། རབ་རིབ་ཅན་གྱི་དབང་
ཤེས་དེ་ཐ་སྙད་ལ་མ་འཁྲུལ་བར་འགྱུར་རོ། ། གཞན་ཡང་འཁར་གཞོང་ལ་
སོགས་པའི་གཞི་དེར་དབང་པོ་སྐྱོན་མེད་ཀྱིས་མིག་གཏད་པའི་ཚེ་ན་ཡང་སྐྲ་ཤད་
སྣང་བར་འགྱུར་ཏེ། གཞི་དེར་སྐྲ་ཤད་དེ་གཟུགས་ཀྱི་སྐྱེ་མཆེད་ཡིན་པའི་ཕྱིར།
མཁྱབ་ན། ཁྱོད་ཀྱི་དབང་བློའི་ཡུལ་རྣམས་ཇི་ལྟ་བར། ། ཞེས་སོགས་ཀྱི་ཁྱབ་
པ་གང་གིས་སྒྲུབ། གཞི་གཅིག་ལ་ཐོགས་བཅས་ཀྱི་དངོས་པོ་རྫས་ཐ་དད་པ་



430
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ། །
གཉིས་དུས་མཉམ་དུ་གནས་པར་ཐལ། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་
བདེ་ཆུ་ཀླུང་ལས་རྫས་ཐ་དད་པའི་གཟུགས་ཀྱི་སྐྱེ་མཆེད་ཡིན་པའི་ཕྱིར། དཔེ་
ཡང་མི་འཐད་དེ། ལྕགས་གོང་མེས་བསྲེགས་པའི་དམར་འབར་བ་ལ་རིག་
སྔགས་དང་ལྡན་པ་ཅིག་གི་ལག་པས་རེག་པའི་ཚེ་རེག་བྱ་གཅིག་པུ་དེས་རང་གི་
ལག་པ་མི་བསྲེག་པར་བྱེད་ནུས་པ་ཡིན་གྱི། བསྲེག་པའི་རེག་བྱ་དེ་ལས་དོན་
གཞན་དུ་གྱུར་པའི་མི་བསྲེག་པའི་རེག་བྱ་གཅིག་གསར་དུ་སྐྱེ་བ་ནི་མ་ཡིན་ཏེ།
གལ་ཏེ་ཡིན་ན། རིག་སྔགས་ཀྱིས་སྐྱེས་བུ་གཞན་འཆི་བར་བྱེད་པ་ན། སྐྱེས་བུ་
གཅིག་པུ་དེ་ཉིད་ཀྱི་སྲོག་འགག་པ་མ་ཡིན་པར། སྲོག་འགག་པའི་སྐྱེས་བུ་
གཅིག་གསར་དུ་སྐྱེ་བར་ཐལ་བའི་ཕྱིར་ཏེ། རིག་སྔགས་ཀྱི་བྱེད་པའི་རྐྱེན་འདྲ་
བའི་ཕྱིར། དོན་ཡང་མི་འཐད་དེ། ཐོག་མར་ཡུལ་ཅན་གྱི་ཚད་མ་བཀག་ན་
འཁར་གཞོང་གཅིག་ཏུ་རབ་རིབ་ཡོད་མེད་ཀྱི་སྐྱེས་བུ་གཉིས་ཀྱིས་བལྟས་པའི་ཚེ་
དེ་གཉིས་ཀྱི་མིག་ཤེས་ལ་ཚད་མ་ཡིན་མིན་གྱི་ཁྱད་པར་མེད་པར་ཐལ། ཆུ་
འབབ་པའི་ཀླུང་ལ་ཡི་དྭགས་ལ་རྣག་ཁྲག་ཏུ་སྣང་བའི་ཚེ་མིའི་མིག་ཤེས་དང་ཡི་
དྭགས་ཀྱི་མིག་ཤེས་གཉིས་ཚད་མ་ཡིན་མིན་གྱི་ཁྱད་པར་མེད་པའི་ཕྱིར། ཁྱབ་
པ་ནི་སློབ་དཔོན་གྱིས་རྩ་འགྲེལ་གཉིས་ཆར་དུ་དེ་གཉིས་མཚུངས་པར་གསུངས་
པས་མི་འདོད་བཞིན་དུ་ཁས་བླང་བར་བྱའོ། །ཡུལ་གྱི་ངོས་ནས་ཆུ་འབབ་པའི་
ཀླུང་ལ་དམྱལ་བ་པ་ལ་མེའི་ཕུང་པོར་སྣང་བའི་མེ་ཆོས་ཅན། ཆུ་ཀླུང་གི་ཆ་ཤས་
མ་ཡིན་པར་ཐལ། མེ་ཡིན་པའི་ཕྱིར། ཡང་དེ་ཉིད་ལ་ནམ་མཁའ་མཐའ་ཡས་
སྐྱེ་མཆེད་ལ་སྙོམས་པར་ཞུགས་པའི་ལྷ་རྣམས་ཀྱིས་ནམ་མཁར་མཐོང་བའི་ནམ་
མཁའ་ཆོས་ཅན། ཆུ་ཀླུང་གི་ཆ་ཤས་མིན་པར་ཐལ། ནམ་མཁའ་ཡིན་པའི་
ཕྱིར། དུང་དཀར་པོ་སེར་འཛིན་གྱི་དབང་ཤེས་ལ་དུང་དཀར་སེར་པོར་སྣང་
བའི་སེར་པོ་དེ་ཆོས་ཅན། དུང་དཀར་གྱི་ཁ་དོག་མ་ཡིན་པར་ཐལ། སེར་པོ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 431
ཡིན་པའི་ཕྱིར། མུ་སྟེགས་ཀྱི་སྟོན་པ་རྫོགས་བྱེད་ཀྱི་མིག་ཤེས་ལ་སངས་རྒྱས་ཀྱི་
སྐུ་གཟུགས་མི་མཛེས་པར་སྣང་བའི་གཟུགས་དེ་ཆོས་ཅན། སངས་རྒྱས་ཀྱི་
གཟུགས་སྐུ་མ་ཡིན་པར་ཐལ། མུ་སྟེགས་ཀྱི་སྟོན་པ་རྫོགས་བྱེད་ཀྱི་ལས་ངན་
ལསགསར་དུ་སྐྱེས་པའི་གཟུགས་ཡིན་པའི་ཕྱིར། ཐལ་འགྱུར་བཞི་པོ་འདིའི་
ཁྱབ་པ་ཁོ་བོ་ཅག་གི་ཡིན་ཅིང་། རྟགས་གསལ་དྲུང་ཙོང་པའི་ཡིན་ལགས་
སོ། ། གཞན་ཡང་འཇིམ་དུམ་སོགས་ལ་སྒྱུ་མའི་རྟ་གླང་དུ་སྣང་བའི་རྟ་གླང་དེ་
སྒྱུ་མའི་སྔགས་སྨན་གྱི་རྐྱེན་ལས་རྟ་གླང་མཚན ཉིད་པར་སྐྱེས་པར་ཐལ། ཆུ་
འབབ་པའི་ཀླུང་ལ་ཡི་དྭགས་ལ་རྣག་ཁྲག་ཏུ་སྣང་བའི་ཚེ་ཡི་དྭགས་ཀྱི་ལས་ལས་
རྣག་ཁྲག་ཡིན་པར་གསར་དུ་སྐྱེས་པའི་ཕྱིར། བུམ་གཟུགས་གཅིག་ལ་ཐག་ཉེ་
རིང་གཉིས་ནས་ལྟ་བའི་ཚེ་གསལ་བའི་ལས་གཟུགས་དང་། མི་གསལ་བའི་
ལས་གཟུགས་གཉིས་གསར་དུ་སྐྱེས་པར་ཐལ། ཆུ་འབབ་པའི་ཀླུང་ལ་རིགས་
དྲུག་གིས་བལྟས་པའི་ཚེ་ལས་གཟུགས་དྲུག་གསར་དུ་སྐྱེས་པའི་ཕྱིར། ཐལ་
འགྱུར་འདི་གཉིས་ཀྱི་ཁྱབ་པ་ནི་བདེ་བདེ་འདྲ་བ་ལ་ཨཱ། འདོད་ན་ནི་ཆོས་
གྲགས་ཀྱིས་བཀག་པ་ལ་ཨཱ། རྟགས་ནི་དྲུང་ཙོང་པས་ཞལ་གྱིས་བཞེས་པ་ལ་ཨཱ།
ཨ་ལེ་མོ་ལ་ལེ་མོ། ཤེས་བྱ་ཁྲ་ལེབ་ཏུ་སོང་བའི་སྐྱོན་ནི་འབྱུང་བ་བཞི་པོ་རེ་རེའི་
རེག་བྱ་ཡིན་པར་གྱུར་པའི་འབྱུང་བཞི་བཞི་ཆར་གྱི་རེག་བྱ་ཡོད་པ་དང་། ཁ་
དོག་ལྔ་པོ་རེ་རེའི་ཁ་དོག་ཡིན་པར་གྱུར་པའི་ཁ་དོག་ལྔ་ཆར་ཡོད་པ་དང། ཐོ་
ཡོར་གྱི་ཆ་ཤས་སུ་གྱུར་པའི་མི་གསར་སྐྱེས་ཡོད་པ་དང་། ཐག་པའི་ཆ་ཤས་སུ་
གྱུར་པའི་སྦྲུལ་གསར་སྐྱེས་ཡོད་པ་དང་། ཚ་རེག་གི་ཆ་ཤས་སུ་གྱུར་པའི་གྲང་
རེག་ཡོད་པ་དང་། གྲང་རེག་གི་ཆ་ཤས་སུ་གྱུར་པའི་ཚ་རེག་ཡོད་པ་སོགས་ཆོས་
ཅན་ཇི་སྙེད་པའི་རྣམ་དབྱེ་བྱེད་པའི་ཚེ། ཤེས་བྱ་ཐམས་ཅད་ཕན་ཚུན་འདྲེས་
ནས་ཁྲ་བོ་ལེབ་པ་གཅིག་ཏུ་སོང་འདུག་པ་འདི་ཆོས་ཐམས་ཅད་ཆོས་ཀྱི་དབྱིངས་



432
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སུ་རོ་གཅིག་ཏུ་སོང་བའི་སྐབས་སུ་བྱུང་ན་དགའ་བ་ལ་ཨཱ། དྲུང་བློ་བ། རྗེས་
འཇུག་ལ་དབུ་མའམ་གཅིག་བཤད་ཟེར་ནས་དངོས་འཛིན་གསར་པ་འདི་འདྲ་
བསྣན་པ་མ་མཛད་ཨང་། འདི་དག་ཀྱང་སློབ་དཔོན་འདིའི་ལུགས་ཀྱི་འཇིག་
རྟེན་ཉིད་ལྟོས་བདེན་པ་དང༌། ལོག་པའི་ཀུན་རྫོབ་ཀྱི་ཁྱད་པར་ཐུན་མོང་མ་
ཡིན་པ་ཡུལ་ཡུལ་ཅན་གཉིས་ཀ་ལ་སྦྱར་བའི་ཚུལ་མ་ཤེས་པའི་སྐྱོན་དུ་འདུག་
གོ། ། །
གསུམ་པ་ནི། སེམས་ཙམ་པས་གཞི་གཅིག་ལ་རིགས་དྲུག་གི་མཐོང་
སྣང་དྲུག་འབྱུང་བ་ནི་དྲུག་ཆར་ཡུལ་མེད་པར་ཡུལ་ཅན་གྱི་ཤེས་པ་ཡོད་པར་
འདོད་པས་ལུགས་འདིའི་ཕྱོགས་སྔ་ཡིན་ལ་སློབ་དཔོན་འདིས་ནི་ཀུན་རྫོབ་
བདེན་པ་ལ་ཐ་སྙད་ལ་ལྟོས་ནས་བདེན་བརྫུན་གཉིས་སུ་ཡུལ་ལ་ཕྱེ་བའི་ཚེ་ཡུལ་
ཅན་ལ་ཡང་དེ་ལྟར་ཕྱེ་བས་སྤྱིར་རིགས་དྲུག་གང་རུང་གཅིག་གི་ཐ་སྙད་གཞིར་
བཞག་པའི་ཚེ་དེའི་ཡུལ་ཡུལ་ཅན་གཉིས་ཀའང་ཐ་སྙད་དུ་བདེན་ལ། གཞི་
དེར་གཞན་ལྔའི་མཐོང་ཚུལ་གྱི་ཡུལ་ཡུལ་ཅན་གཉིས་ཀ་ཡང་ཐ་སྙད་དུ་མེད་པ་
རྣམ་པར་གཞག་གོ། ། འདིར་ནི་སྟོན་པ་རྫོགས་པའི་སངས་རྒྱས་འཛམ་བུའི་
གླིང་དུ་ སངས་རྒྱ་བའི་ཚུལ་བསྟན་ནས་ཆོས་ཀྱི་འཁོར་ལོ་བསྐོར་བ་དང་།
བཀའ་བསྡུ་བ་དང་། དགོངས་འགྲེལ་གྱི་བསྟན་བཅོས་རྩོམ་པ་ཐམས་ཅད་མིའི་
རྟེན་ལ་མཛད་པས། མིའི་མཐོང་ཚུལ་ལ་ཐ་སྙད་དུ་བདེན་པ་དང་། གཞི་དེ་
ཉིད་དུ་འགྲོ་བ་གཞན་གྱི་མཐོང་ཚུལ་ལ་མི་བདེན་པའི་རྣམ་གཞག་མཛད་པས།
ཆུ་འབབ་པའི་ཀླུང་ལ་ཆུ་དང་། དེའི་ཡུལ་ཅན་གཉིས་ཀ་ཐ་སྙད་ལ་ལྟོས་ནས་
བདེན་པ་དང་། རྣག་ལ་སོགས་པའི་མཐོང་ཚུལ་གཞན་རྣམས་ནི་ཡུལ་ཡུལ་
ཅན་གཉིས་ཀ་ཐ་སྙད་དུ་ཡང་མི་བདེན་པར་བཞག་པ་ནི་གནད་ཀྱི་དོན་ཏེ།
སློབ་དཔོན་གྱི་གཞུང་རྩ་འགྲེལ་འདིའི་མགོ་མཇུག་སྦྲེལ་ནས་བལྟས་ན་མི་གོ་བའི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 433
དོན་མེད་དོ། ། སྟོན་པས་རིགས་དྲུག་སོ་སོའི་སྐད་དུ་ཆོས་སྟོན་པ་ཡོད་ཀྱང་ད་
ལྟར་གྱི་བསྟན་པ་འདི་གང་གི་དབང་དུ་བྱས་པ་དང་། གཞི་སོ་སོའི་མཐོང་ཚུལ་
མིའི་དབང་དུ་བྱས་ནས་ཀྱང་ཐ་སྙད་དུ་བདེན་བརྫུན་གྱི་རྣམ་དབྱེ་བྱེད་པ་སོགས་
ཤིན་དུ་ཕྲ་ཞིང་ཞིབ་པའི་ཡུལ་གྱི་ཁྱད་པར་རྣམས་ནི་དེང་སང་ཁོ་བོའི་བློ་གྲོས་གྱི་
ཡུལ་ཡིན་པར་སེམས་སོ། ། གཉིས་པ་དོན་བསྡུ་བ་ནི། མདོར་ན་སོགས་ཏེ།
བསྟོད་པ་ལས། མ་ཤེས་པ་ནི་ཤེས་བྱ་མིན། ། དེ་མེད་རྣམ་པར་ཤེས་མེད་
པ། ། དེ་ཕྱིར་ཤེས་དང་ཤེས་བྱ་དག ། རང་བཞིན་མེད་པར་ཁྱོད་ཀྱིས་
གསུངས། ། ཞེས་སོ། །
གཉིས་པ་གཉིས་ཀྱིས་སྟོང་པའི་གཞན་དབང་རྫས་སུ་གྲུབ་པ་དགག་པ་ལ་
གསུམ་སྟེ། གཞན་དབང་ཡོད་པའི་སྒྲུབ་བྱེད་མེད། ། སྒྲུབ་བྱེད་རང་རིག་
བརྟགས་ནས་དགག ། སྒྲུབ་བྱེད་མེད་ཀྱང་གྲུབ་པ་དགག་པའོ། ། དང་པོ་ནི།
གལ་ཏེ་སོགས་སོ། ། གཉིས་པ་ལ་བཞི་སྟེ། རང་རིག་རང་གི་ངོ་བོ་དགག །
རང་རིག་སྒྲུབ་བྱེད་དྲན་པ་དགག ། རང་གི་ཕྱོགས་ལ་དྲན་མྱོང་འཐད། །
གཞན་ཕྱོགས་དགག་པ་བསྡུས་ཏེ་བསྟན་པའོ། ། དང་པོ་ནི། དེ་ཉིད་སོགས་
སོ། ། གཉིས་པ་ནི། གལ་ཏེ་སོགས་ཏེ། འདི་ལ་རང་རིག་དྲན་པའི་རྟགས་
ཀྱིས་བསྒྲུབ་ན། དྲན་པ་རྫས་སུ་གྲུབ་པ་ཞིག་གམ། ཐ་སྙད་ཀྱི་དྲན་པས་སྒྲུབ།
དངཔོ་ལྟར་ན། མཐའ་བཞིའི་སྐྱེ་བ་དཔྱད་ན་དྲན་པ་རྫས་གྲུབ་པ་མི་འགྲུབ་
པས། རང་རིག་གི་སྒྲུབ་བྱེད་དུ་མི་འགྱུར་རོ། ། ཕྱི་མ་ལྟར་ན་རང་རིག་བསྒྲུབ་
པ་ལ་ཁྱབ་པ་མ་ངེས་ཏེ། གཞི་གཞན་གྱི་སྟེང་དུ་མེ་གཞན་ཚད་མས་གྲུབ་ན་ཕྱིས་
དུ་བའི་རྟགས་ལས་གཞི་འགའ་ཞིག་ཏུ་མི་གྲུབ་པ་འཐད་པ་བཞིན་དུ། སྔར་
སྤྱིར་རང་རིག་ཚད་མས་གྲུབ་ན། དྲན་པའི་རྟགས་ལས་དེ་སྒྲུབ་པ་འཐད་ཀྱང་།
ཕྱིར་རྒོལ་གྱི་ངོར་སྔར་རང་རིག་སྤྱི་ལྡོག་ནས་མ་གྲུབ་པས་ད་ལྟ་དྲན་པའི་རྟགས་



434 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཀྱིས་མི་འགྲུབ་པའི་ཕྱིར་དང་དྲན་པ་ཐ་སྙད་པའི་རྟགས་ཀྱིས་རང་རིག་སྒྲུབ་པའི་
ཁྱབ་པ་མ་ངེས་པའི་དཔེ་ནི་ཆུ་ཙམམཐོང་བ་ལས་ནོར་བུ་ཆུ་ཤེལ་ལམ། མེ་ཙམ་
མཐོང་བ་ལས་ནོར་བུ་མེ་ཤེལ་མི་འགྲུབ་པ་བཞིན་ཞེས་གསུངས་སོ། ། དེའི་དོན་
ཡང་དྲན་པ་ཐ་སྙད་པ་དེ་ཡིན་ན་རང་རིག་ལས་བྱུང་བས་མ་ཁྱབ་སྟེ། རང་མྱོང་
མེད་པར་ཡུལ་མྱོང་བ་ལས་ཀྱང་དྲན་པ་ཐ་སྙད་པ་སྐྱེ་བ་ཡོད་པའི་ཕྱིར། དཔེར་
ན་ཆུ་ཤེལ་མེད་ཀྱང་ཆར་ལ་སོགས་པ་དང་། མེ་ཤེལ་མེད་ཀྱང་གཙུབ་ཤིང་
སོགས་ལས་ཆུ་དང་མེ་འབྱུང་བའི་ཕྱིར་ཞེས་པའི་དོན་ཏེ། དཔེ་འདིས་ཀྱང་
རང་རིག་ཐ་སྙད་དུ་ཁས་མི་ལེན་པ་མ་ཡིན་ཏེ། གཞན་དུ་ན་རང་རིག་ཐ་སྙད་
པ་སྒྲུབ་པ་ལ་དྲན་པ་ཐ་སྙད་པ་རྟགས་སུ་བཀོད་པ་ཁྱབ་པ་འགལ་བར་གསུངས་
དགོས་པ་ལས། ཁྱབ་པ་མ་ངེས་པར་གསུངས་པའི་ཕྱིར་རོ། ། དཔེ་ལས་ཀྱང་
ཤེས་ཏེ། ཆུ་ཤེལ་དང་མེ་ཤེལ་ལས་ཆུ་དང་མེ་སྐྱེ་བ་སྲིད་ཀྱང་ཆུ་དང་མེ་ཡིན་ན་
དེ་གཉིས་ལས་སྐྱེ་བས་མ་ཁྱབ་པ་དཔེར་བཀོད་འདུག་པའི་ཕྱིར་རོ། ། གནད་ཀྱི་
དོན་ནི་བསྒྲུབ་བྱ་རང་རིག་སྒྲུབ་པ་ལ་དྲན་པ་རྗེས་གྲུབ་པ་བཀོད་ན་མ་གྲུབ།།
དྲན་པ་ཐ་སྙད་པ་བཀོད་ན་མ་ངེས་ཞེས་སྒྲུབ་བྱེད་ལ་བརྟགས་པ་ཡིན་ལ། དོན་
དེ མ་གོ་ བར་དྲན་པའི་རྟགས་ཀྱིས་རང་རིག་རྫས་སུ་གྲུབ་པ་དང་། རང་རིག་
ཐ་སྙད་པ་གཉིས་ཀ་མི་འགྲུབ་ཅེས་སྒྲུབ་བྱ་ལ་བརྟགས་པར་འདོད་པ་ནི་འགྲེལ་
བའི་དོན་ཡེམ་ཕྱེད་པའོ། ། ཚིགས་བཅད་ཕྱི་མས་ནི་རྒྱུ་འབྲས་གཞན་དུ་འདོད་
པའི་ཕྱོགས་ལ་དྲན་པས་མྱོང་བའི་ཡུལ་དྲན་པ་མི་འཐད་པ་དང་། གལ་ཏེ་རྒྱུད་
གཅིག་ཏུ་གཏོགས་པ་དང་། རྒྱུ་དང་འབྲས་བུའི་དངོས་པོ་གནས་པས་འཐད་
པར་བསྒྲུབ་ན་ཡང་གཞན་ཡིན་པའི་ཕྱིར་ཞེས་པའི་ གཏན་ཚིགས་ཉིད་ཀྱིས་
འཇོམས་པ་རྣམས་བསྟན་ནོ། །
གསུམ་པ་ནི། གང་ཕྱིར་སོགས་ཏེ། འགྲེལ་པར། གང་གིས་ཡུལ་མྱོང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 435
བ་སྟེ་ཡུལ་ཉམས་སུ་མྱོང་བའི་ཤེས་པ་དེ་ལས་དྲན་པའི་ཤེས་པ་གཞན་ཉིད་དུ་ཇི་
ལྟར་མེད་པ་དེ་ལྟར་ནི་སྔར་བཤད་ཟིན་ཏོ། ། གང་གི་ཕྱིར་དྲན་པ་ཉིད་ཡོད་པ་
མ་ཡིན་པ་དེའི་ཕྱིར་གང་ཉམས་སུ་མྱོང་བས་མྱོང་བ་དེ་དྲན་པའི་ཤེས་པས་མྱོང་
བ་མ་ཡིན་པ་མ་ཡིན་པས་དྲན་པ་ཡུལ་དང་ལྡན་པར་འགྱུར་ལ། ཉམས་སུ་མྱོང་
བའི་ཤེས་པས་ཡོངས་སུ་བཅད་པ་གང་ཡིན་པ་དེ་དྲན་པས་ཡོངས་སུ་མ་བཅད་
པ་མ་ཡིན་པས་བདག་གིས་མཐོང་ངོ་ཞེས་བྱ་བར་ཡང་འགྱུར་རོ། ། ཞེས་
གསུངས་པ་དེའི་དོན་ནི། མྱོང་བ་དང་དྲན་པ་རྒྱུ་འབྲས་ཡིན་པས་གཞན་དུ་
མེད་པར་སྔར་བཤད་ཟིན་ལ། གཞན་དུ་མེད་པ་དེའི་ཕྱིར་ཡུལ་ཉམས་སུ་མྱོང་
བས་མྱོང་བའི་ཡུལ་སྔོན་པོ་ལྟ་བུ་དེ་ཕྱིས་ཀྱི་དྲན་པས་མ་མྱོང་བ་ཡང་མ་ཡིན་པས་
ན། ཡུལ་དྲན་པའི་རྟགས་ལས་ཡུལ་མྱོང་བ་འགྲུབ་ལ། སྔོན་པོ་ཉམས་སུ་མྱོང་
བའི་ཤེས་པས་ཡོངས་སུ་བཅད་པའི་ཤེས་པ་གང་ཡིན་པ་དེ། ཕྱིས་ཀྱི་དྲན་པས་
ཡོངས་སུ་མ་བཅད་པ་ཡང་མ་ཡིན་པས་ན་བདག་གིས་མཐོང་ངོ་ཞེས་ཡུལ་ཅན་
དྲན་པའི་རྟགས་ལས་རང་མྱོང་བ་འགྲུབ་ཅེས་པ་སྟེ། གཞུང་འདིས་རང་ལུགས་
ལམྱོང་དྲན་གཞན་དུ་མེད་པའི་རྒྱུ་མཚན་གྱིས་ཡུལ་མྱོང་ལས་ཡུལ་དྲན་སྐྱེ་བ་
དང༌། རང་མྱོང་ལས་རང་དྲན་སྐྱེ་བ་དྲན་པས་ཐ་སྙད་དུ་རང་རིག་ཞལ་གྱིས་
བཞེས་པར་གྲུབ་བོ། ། གཞན་དུ་ན། གང་ཉམས་སུ་མྱོང་བས་མྱོང་བ་དེ་ཞེས་
དང་། ཉམས་སུ་མྱོང་བའི་ཤེས་པས་བཅད་པ་གང་ཡིན་པ་དེ་ཞེས་པའི་ཁྱད་
པརལེགས་པར་སྨྲ་དགོས་སོ། ། འདིར་ཁ་ཅིག མྱོང་བའི་ཡུལ་དང་དྲན་
པའི་ཡུལ་གཞན་མ་ཡིན་པར་གསུངས་པ་རྒྱུ་མཚན་དུ་བྱས་ནས་དེ་གཉིས་ངོ་བོ་
གཅིག་ཏུ་བྱས་འདུག་པ་ནི་འཁྲུལ་ཏེ། དེ་ལྟར་ན་དྲན་མྱོང་ལ་ཡང་དེར་ཐལ་ ་
བའི་ཕྱིར་རོ། ། སློབ་དཔོན་འདིས་ཀུན་གཞི་དང་ཉོན་ཡིད་དང་། རང་རིག་
སོགས་ལུང་ཚད་མ་ལས་བཤད་ཅིང་། བདེན་པར་ཡོད་མེད་གང་གིས་ཀྱང་



436
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཁྱད་པར་དུ་མ་བྱས་པའི་ཐ་སྙད་ཀྱི་རང་ལྡོག་རྣམས་ནི་ཐ་སྙད་དུ་ཁས་ལེན་པ་
ཡིན་ཞིང་དེ་དག་དཔྱད་ནས་འགོག་པ་ནི་དོན་དམ་གྱི་དབང་དུ་བྱས་པར་བཞེད་
དོ། ། ཁ་ཅིག་ རྩ་ཤེས་དང་། རྩོད་བཟློག་དང་། ཚིག་གསལ་ལས། རིགས་
པས་དཔྱད་བཟོད་ཀྱི་རང་རིག་འགོག་པའི་ལུང་རྣམས་ཤེས་བྱེད་དུ་བྱས་ནས་
རང་རིག་ཐ་སྙད་པ་འགོག་པ་ལ་སྦྱར་བ་ནི་ནོར་ཏེ། རྩ་ཤེས་ལས། རང་རིག་
གི་དཔེ་མར་མེ་བཀོད་པ་ལ་དཔྱད་ནས་འགོག་པའི་ཚེ་མར་མེས་རང་གསལ་བ་
བཀག་པ་བཞིན་དུ། མུན་པ་སེལ་བ་ཡང་བཀག་པས་ཐ་སྙད་དུ་མུན་པ་སེལ་བ་
ཡང་མི་འཐད་པར་ཐལ་བའི་ཕྱིར་དང༌། རྩོད་བཟློག་ལས། ཚད་མ་དེ་རང་
གིས་གྲུབ་པ་བཀག་པའི་ཚེ་ཚད་མ་གཞན་གྱིས་གྲུབ་པ་ཡང་བཀག་པས་ཐ་སྙད་
དུ་ཚད་མའི་ཡུལ་ཅན་གཏན་མེད་པར་ཐལ་བའི་ཕྱིར་དང་། ཚིག་གསལ་ལས།
རང་རིག་མེད་པའི་ཤེས་བྱེད་དུ་མྱོང་བར་བྱ་བའི་སེམས་མི་རྙེད་པའི་མདོ་དྲངས་
པས་ཐ་སྙད་དུ་མྱང་བྱའི་སེམས་ཉིད་ཀྱང་མེད་པར་ཐལ་བའི་ཕྱིར་རོ། ། གལ་
ཏེ་ལང་ཀར་གཤེགས་པ་ལས། ཇི་ལྟར་རལ་གྲིས་རང་གི་སོ། ། གཅོད་པར་མི་
བྱེད་སོར་མོ་ནི། ། རང་ལ་རེག་པར་མི་བྱེད་ལྟར། ། རང་རིག་སེམས་ཀྱང་དེ་
བཞིན་ནོ། ། ཞེས་གསུངས་པས། ཐ་སྙད་དུ་རང་རིག་ཡོད་ན་ཐ་སྙད་དུ་རལ་
གྲིའི་སོ་རང་གིས་རང་གཅོད་པར་འགྱུར་རོ་སྙམ་ན་རིགས་པས་དཔྱད་པའི་
གནས་སྐབས་ཀྱི་དཔེ་ལ་བརྟགས་པ་མཐའ་བཟུང་བ་མང་སྟེ། གཞན་དུ་ན་ཐ་
སྙད་དུ་ནམ་མཁའི་པདྨོ་ཡོད་པར་ཐལ། འཕགས་པ་ལྷས། རྣམ་ཤེས་དམ་
པའི་དོན་ལྡན་པ། ། དེ་ཡང་བརྟན་རྣམས་མི་འདོད་དེ། ། གཅིག་དང་དུ་མའི་
རང་བཞིན་དང་། ། བྲལ་ཕྱིར་ནམ་མཁའི་པད་མོ་བཞིན། ། ཞེས་གསུངས་
ཤིང་། ཐ་སྙད་དུ་གཅིག་དང་དུ་མ་ཡོད་པའི་ཕྱིར་རོ། ། གལ་ཏེ་ཚུར་མཐོང་གི་
མངོན་སུམ་དེ་རང་རིག་མངོན་སུམ་གྱི་ཡུལ་ཡིན་ན། དེ་མངོན་སུམ་མཚན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 437
ཉིད་པར་འགྱུར་ཏེ། ཚིག་གསལ་ལས། མངོན་སུམ་གྱི་ཡུལ་མངོན་སུམ་མཚན་
ཉིད་པར་གསུངས་པའི་ཕྱིར། འདོད་ན་མངོན་སུམ་བཏགས་པ་བར་འགྱུར་ཏེ།
མངོན་སུམ་གྱི་ཡུལ་ཅན་ཡིན་པའི་ཕྱིར་སྙམ་ན། ལུགས་འདི་ལ་མངོན་སུམ་
བཏགས་པ་བ་དང་། མངོན་སུམ་མཚན་ཉིད་པ་མི་འགལ་ཏེ། འཇིག་རྟེན་ན་
མངོན་སུམ་དུ་གྲགས་པ་དེ་ཉིད་འཇིག་རྟེན་ན་གྲགས་པའི་ཆ་ནས་མངོན་སུམ་
མཚན་ཉིད་པར་འཇོག་ཅིང་མིང་གིས་བཏགས་པ་ཙམ་གྱི་ཆ་ནས་བཏགས་པ་
བར་འཇོག་པའི་ཕྱིར། བཏགས་པ་བ་ཡིན་ན་མཚན་ཉིད་པ་ཡིན་པས་ནི་མ་
ཁྱབ་སྟེ། མཚན་ཉིད་པ་འཇིག་རྟེན་ལྷན་སྐྱེས་ཀྱི་བློ་ངོར་ཐ་སྙད་མཐུན་པ་ལ་
འཇོག་དགོས་པའི་ཕྱིར་རོ། ། དབུ་མ་པའི་ལུགས་ཀྱི་མཚན་བཏགས་དང་
དངོས་སྨྲ་བའི་ལུགས་ཀྱི་མཚན་བཏགས་ཕྱེད་པ་གལ་ཆེ་བར་སྣང་ངོ་། ། བཞི་
པ་ནི། དེ་ཕྱིར་སོགས་སོ། ། གསུམ་པ་བསྒྲུབ་བྱེད་མེད་ཀྱང་གྲུབ་པ་དགག་པ་
ནི། གལ་ཏེ་སོགས་སོ། ། །
གསུམ་པ་དངོས་པོ་བརྟགས་པར་ཡོད་པའི་རྒྱུར་གྲུབ་པ་དགག་པ་ནི་གང་
ཚེ་སོགས་ཏེ། རྣམ་རིག་པས་ཀུན་རྫོབ་རང་གི་ངོ་བོ་བདེན་པར་མི་འདོད་ཀྱང་
དེ་འཇོག་པའི་རྒྱུ་གཞན་དབང་རྫས་གྲུབ་པ་རིགས་པས་དཔྱད་ནས་འཇོག་ཅིང་།
དེ་རིགས་པས་དཔྱད་པའི་ཚེ་མི་རྙེད་པས་འཇིག་རྟེན་གྲགས་པའི་རྣམ་གཞག་
བརླག་པར་བྱས་ཞེས་པ་སྟེ། དངོས་པོར་སྨྲ་བ་གསུམ་ཆར་ལ་ཡང་སྐྱོན་འདི་
གནས་པ་ཉིད་དོ། ། གཉིས་པ་བདེན་གཉིས་ཉམས་པའི་ཉེས་དམིགས་བརྗོད་
པ་ནི། སློབ་དཔོན་སོགས་ཏེ་འགྲེལ་པར། འདིར་ཐ་སྙད་ཀྱི་བདེན་པ་བསྟན་
པ་ནི་ཐབས་སུ་གྱུར་པ་སྟེ། ཇི་སྐད་དུ། ཡི་གེ་མེད་པའི་ཆོས་ལ་ནི། ། ཉན་པ་
གང་དང་སྟོན་པ་གང་། ། འགྱུར་བ་མེད་ལ་སྒྲོ་བཏགས་པས། ། འོན་ཀྱང་
ཉན་ཅིང་སྟོན་པ་ཡིན། ། ཞེས་གསུངས་སོ། ། ཐ་སྙད་ཀྱི་བདེན་པ་ཁོ་ན་ལ་



438 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གནས་ཏེ་དོན་དམ་པ་སྟོན་པ་ཡིན་ལ། དོན་དམ་པ་བསྟན་པ་ཁོང་དུ་ཆུད་པ་
ལས་ཀྱང་དོན་དམ་པར་འཐོབ་སྟེ། ཇི་སྐད་དུ་བསྟན་བཅོས་ལས། ཐ་སྙད་ལ་
ནི་མ་བསྟེན་པར། ། དམ་པའི་དོན་ནི་རྟོགས་མི་འགྱུར། ། དམ་པའི་དོན་ནི་
མ་རྟོགས་པར། ། མྱ་ངན་འདས་པ་ཐོབ་མི་འགྱུར། ། ཞེས་གསུངས་སོ། །
དེ་ལ་དོན་དམ་པ་བསྟན་པ་ནི་ཐབས་ལས་བྱུང་བར་འགྱུར་ཅིང་འབྲས་བུར་གྱུར་
པ་སྟེ། འབྲས་བུ་དང་། ཐོབ་པར་བྱ་བ་དང་། རྟོགས་པར་བྱ་བ་ཞེས་བྱ་བའི་
དོན་ཏོ། ཞེས་གསུངས་སོ། ། གསུམ་པ་ཀུན་རྫོབ་ཉིད་ལ་མཚུངས་པ་སྤོང་བ་
ལ་གཉིས་ཏེ། གཞན་དབང་རྫས་དང་ཀུན་རྫོབ་མཚུངས་མི་སྲིད། ། ཀུན་རྫོབ་
འགོག་ན་འཇིག་རྟེན་ཉིད་ཀྱིས་གནོད་པའོ། ། དང་པོ་ནི། ཇི་ལྟར་སོགས་
སོ། ། གཉིས་པ་ནི། གལ་ཏེ་སོགས་སོ། །
གཉིས་པ་རྣམ་རིག་ཙམ་དུ་གསུངས་པའི་དགོངས་པ་བཤད་པ་ལ་བཞི་སྟེ།
བྱེད་པོ་དོན་གཞན་བཀག་པའི་དོན་དུ་བཤད། ། སེམས་ཙམ་གཙོ་བོར་སྒྲུབ་
པའི་དོན་དུ་བཤད། ། གཞན་དུ་རྟོག་ན་ལུང་རིགས་གཉིས་ཀྱིས་གནོད། །
དེསན་གྲུབ་མཐའི་བླང་དོར་བྱ་བར་གདམས་པའོ། ། དང་པོ་ལ་གསུམ་སྟེ།
ལུང་གི་ དོན་ དངོས། ལུང་ གཞན་ གྱིས་ བསྒྲུབ། ལུང་དེའི་ དོན་ བཤད་
པའོ། ། དང་པོ་ནི། མངོན་འགྱུར་སོགས་ཏེ། ཁྱོད་འཇིག་རྟེན་གྱི་གྲགས་
པས་འཇིགས་ནས་ཀུན་རྫོབ་ཁས་བླངས་ན་ལུང་གིས་འཇིགས་ནས་སེམས་ཙམ་
ཡང་ཁས་བླང་དགོས་ཏེ། ཁམས་གསུམ་པོ་འདི་ནི་སེམས་ཙམ་མོ། ཞེས་
གསུངས་པས་སོ་སྙམ་ན། ལུང་དེ་ནི་དགོངས་པ་ཅན་ཡིན་ལ། དགོངས་གཞི་
ནི་ཁམས་གསུམ་གྱི་བྱེད་པ་པོ་ལ་སེམས་གཙོ་བོ་ཡིན་ཅེས་པའི་དོན་ཏོ། །
གཉིས་པ་ནི། དེ་ཕྱིར་སོགས་ཏེ། ངག་གི་རང་བཞིན་གྱི་རྡོ་རྗེ་ནི། གང་ཟག་
རྒྱུན་དང་ཕུང་པོ་དང་། ། དེ་བཞིན་རྐྱེན་དང་རྡུལ་དག་དང་། ། གཙོ་བོ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 439
དབང་ཕྱུག་བྱེད་པོ་རྣམས། ། སེམས་ཙམ་དུ་ནི་ངས་བཤད་དོ། ། ཞེས་བྱ་བའོ།
། གསུམ་པ་ནི་ཇི་བཞིན་སོགས་སོ། །
གཉིས་པ་ལ་བཞི་སྟེ། སེམས་ཙམ་གཙོར་གྱུར་ལུང་དོན་ཡིན། །
གཞན་དུ་རྟོག་ན་ལུང་དང་འགལ། ། གཙོར་གྱུར་པ་ཡི་སྒྲུབ་བྱེད་འགོད། །
ཙམ་སྒྲས་བཅད་པའི་དགག་བྱ་བཤད་པའོ། ། དང་པོ་ནི། དེ་ཉིད་སོགས་ཏེ།
དེ་ཁོ་ན་ཉིད་ལ་བློ་རྒྱས་པ་ལ་སངས་རྒྱས་ཞེས་ཚིག་སྔ་མ་མི་མངོན་པར་བྱས་ནས་
བཤད་དུ་ཡོད་པ་བཞིན་དུ། སེམས་ཙམ་གཙོ་བོར་གྱུར་པ་ལ་ཡང་ཁམས་
གསུམ་པོ་སེམས་ཙམ་མོ་ཞེས་ཚིག་ཕྱི་མ་མི་མངོན་པར་ཤེས་པར་བྱའོ། ། འོ་ན་
སྔ་མ་དང་ཁྱད་པར་མི་སྣང་བས་འདིའི་སྔ་འགྲེལ་དུ་རྣམ་པ་གཞན་དུ་བཤད་པ་
ལསཀྱང། ཕྱི་རོལ་འཇོག་པ་མི་སྲིད་པར་བསྟན་པའི་ཕྱིར་བཤད་པ། ཞེས་
གསུངས་ལ་མི་འཐད་པར་འགྱུར་རོ་སྙམ་ན། དགག་བྱ་ལ་ཁྱད་པར་ཡོད་དེ།
སྔ་མས་ནི་གཙོ་བོ་དང་དབང་ཕྱུག་སོགས་བྱེད་པ་པོ་ཡིན་པ་བཅད་ལ། འདིས་
ནི་གཟུགས་སོགས་བྱེད་པ་པོའི་གཙོ་བོ་ཡིན་པ་བཅད་པའོ། ། གཉིས་པ་ནི།
གལ་ཏེ་སོགས་ཏེ། དེ་ལས་གཞན་དུ་སེམས་བདེན་པར་གྲུབ་པའི་དོན་ཡིན་ན་
མདོ་སྡེ་ས་བཅུ་པ་དེ་ཉིད་ལས་མ་རིག་པ་དང་འདུ་བྱེད་ཀྱི་རྐྱེན་གྱིས་རྣམ་པར་
ཤེས་པ་ཞེས་གསུངས་པ་མི་འཐད་པར་འགྱུར་ཏེ། རྣམ་ཤེས་རང་གི་མཚན་
ཉིད་ཀྱིས་གྲུབ་ན་རྐྱེན་ལ་ལྟོས་པ་མི་འཐད་པའི་ ཕྱིར་རོ། ། གསུམ་པ་ནི།
སེམས་ཉིད་སོགས་སོ། ། བཞི་པ་ནི། གལ་ཏེ་སོགས་སོ། ། གསུམ་པ་ལ་
གཉིས་ཏེ། རིགས་ པས་ གནོད། ལུང་གིས་ གནོད་པའོ། ། དང༌པོ་ནི།
འཇིག་རྟེན་སོགས་སོ། ། གཉིས་པ་ནི། གཟུགས་མེད་སོགས་ཏེ། འདིར་ཁ་
ཅིག་ སེམས་ཙམ་པའི་ལུགས་ལ་གཟུགས་སྒྲ་སོགས་ཡོད་ཅིང་། ཕྱི་དོན་མེད་
པར་འདོད་པ་ནི་མིང་ཙམ་སྟེ། གཞན་དུ་ན་སློབ་དཔོན་འདིས་སེམས་ཙམ་



440 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པའི་ཕྱོགས་སྔ་མ་ལོངས་པར་འགྱུར་བའི་ཕྱིར་རོ། ། དགག་བསྒྲུབ་རྒྱས་པར་ནི་
གཞན་དུ་བཤད་ཟིན་ཏོ། ། བཞི་པ་ནི། བདེན་གཉིས་སོགས་སོ། ། །
གསུམ་པ་སྒྲུབ་བྱེད་ལུང་གཞན་དྲང་དོན་ཉིད་དུ་བསྟན་པ་ལ་གསུམ་སྟེ།
སེམས་ཙམ་གསུངས་པ་གཞན་ཡང་དྲང་དོན་ཡིན། ། དེ་ལ་ལུང་རིགས་གཉིས་
ཀྱི་སྒྲུབ་བྱེད་འགོད། དྲང་ངེས་ཚུལ་འདི་གསུང་རབ་ཀུན་ལ་སྦྱར་བའོ། །
དང་པོ་ནི། མདོ་སྡེ་སོགས་ཏེ། དེ་ལྟར་གསུངས་པ་ལ་ནི། ལང་ཀར་གཤེགས་
པ་ལས། ཕྱི་རོལ་སྣང་བ་ཡོད་མེད་དེ། ། སེམས་ནི་སྣ་ཚོགས་རྣམས་སུ་
སྣང་། ། ལུས་དང་ལོངས་སྤྱོད་གནས་འདྲ་བ། ། སེམས་ཙམ་དུ་ནི་ངས་བཤད་
དོ། ། ཞེསབྱ་བའོ། ། གཉིས་པ་ལ་གཉིས་ཏེ། ལུང་གིས་གྲུབ། རིགས་པས་
གྲུབ་པའོ། ། དང་པོ་ནི། འདི་ནི་སོགས་ཏེ། འདིར་དྲང་དོན་དུ་བཤད་པར་
བྱ་བའི་མདོ་སྡེ་ནི། བཅོམ་ལྡན་འདས་ཀྱི་དགོངས་པ་ངེས་པར་འགྲེལ་བའི་
མདོ་ལས། རང་བཞིན་གསུམ་བསྟན་པ་ལས། བཏགས་པ་མེད་པ་ཉིད་དང་།
གཞན་གྱི་དབང་ཡོད་པ་ཉིད་དང་། དེ་བཞིན་དུ་ལེན་པའི་རྣམ་པར་ཤེས་པ་
ཟབ་ཅིང་ཕྲ། ཞེས་སོགས་དང་། ལང་ཀར་གཤེགས་པའི་མདོ་ལས། གོས་
ཧྲུལ་གྱི་ནང་ན་རིན་པོ་ཆེ་རིན་ཐང་མེད་པ་བཏུམས་པ་ལྟར། སེམས་ཅན་གྱི་
རྒྱུད་ལ་མཚན་སུམ་ཅུ་གཉིས་དང་ལྡན་པའི་བདེ་བར་གཤེགས་པའི་སྙིང་པོ་ཡོད་
པར་གསུངས་པ་རྣམས་ཡིན་ལ། དྲང་དོན་དུ་གསལ་བར་བྱེད་པའི་མདོ་ནི།
ལང་ཀར་གཤེགས་པ་ལས། ཇི་ལྟར་ནད་པ་ནད་པ་ལ། ། སྨན་པས་སྨན་
རྣམས་གཏོང་བ་ལྟར། ། དེ་བཞིན་སངས་རྒྱས་སེམས་ཅན་ལ། ། སེམས་ཙམ་
དུ་ཡང་རབ་ཏུ་གསུངས། ། ཞེས་བྱ་བའོ། ། འདིར་འགྲེལ་པར་དེ་བཞིན་
གཤེགས་པའི་སྙིང་པོ་སེམས་ཙམ་པས་ངེས་དོན་དུ་འདོད་པ་དེ་ཉིད་དབུ་མ་པས་
དྲང་དོན་དུ་འགྲེལ་པར་གསུངས་ཏེ། བདེ་གཤེགས་སྙིང་པོ་ཆོས་དབྱིངས་ལ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 441
འདོད་པ་ནི་དབུ་སེམས་གཉིས་ཀ་འདྲ་སྟེ། མདོ་སྡེ་རྒྱན་ལས་ཀྱང་། དེ་བཞིན་
ཉིད་ནི་ཐམས་ཅད་ལ། ། ཁྱད་པར་མེད་ཀྱང་དག་གྱུར་པ། ། དེ་བཞིན་
གཤེགས་ཉིད་དེ་ཡི་ཕྱིར། ། འགྲོ་ཀུན་དེ་ཡི་སྙིང་པོ་ཅན། ། ཅེས་གསུངས་པས་
སོ། ། འོན་ཀྱང་རྒྱུ་དུས་ཀྱི་བདེ་གཤེགས་སྙིང་པོ་རང་བཞིན་གནས་རིགས་སུ་
འདོད་མི་འདོད་དང་། སྒྲུབ་པའི་ཚུལ་གྱིས་ཡོད་པ་དོན་དམ་དུ་འདོད་མི་
འདོད་ནི་མི་འདྲ་སྟེ། སེམས་ཙམ་པས་ཆོས་དབྱིངས་དང་བདེ་གཤེགས་སྙིང་པོ་
སྒྲུབ་པའི་ཚུལ་གྱིས་ཡོད་པ་དོན་དམ་དུ་འདོད་པས། དེ་ལྟར་སྟོན་པའི་མདོ་
ངེས་དོན་དུ་འགྲེལ་ལ། དབུ་མ་པས་དེ་དག་ནི་མཐའ་བཞི་ཆར་གྱི་སྤྲོས་པ་དང་
བྲལཔ་ཙམ་ཡིན་གྱི་སྒྲུབ་པའི་ཚུལ་གྱིས་རྒྱུ་དུས་དང་འབྲས་དུས་གང་ན་ཡང་
མེད་པས་དེ་བཞིན་གཤེགས་པའི་སྙིང་པོའི་མདོ་དང་རྒྱུད་བླ་སོགས་ལས་སྒྲུབ་
པའི་ཚུལ་གྱིས་ཡོད་པར་གསུངས་པ་ནི་དྲང་དོན་ཏུ་འགྲེལ་ཏེ། དེ་དག་སྒྲུབ་
པའི་ཚུལ་གྱིས་ཡོད་པ་ནི་ཀུན་རྫོབ་བདེན་པ་ཡིན་པའི་ཕྱིར་ཞེས་བཞེད་པའོ། །
སྒྲུབ་པའི་ཚུལ་གྱིས་ཡོད་པའི་དགོངས་གཞི་སྤྲོས་བྲལ་དང་དགོས་པ་སྐྱོན་ལྔ་སྤོང་
བ་དང་། དངོས་ལ་གནོད་བྱེད་ཐ་སྙད་དུ་སྒྲུབ་པའི་ཚུལ་གྱིས་ཡོད་པ་ལ་ནི་མི་
འཆད་ཅིང་། དོན་དམ་དུ་ཡོད་ན་མུ་སྟེགས་པའི་བདག་དང་མཚུངས་པ་
སོགས་ས་སྐྱ་པཎྜི་ཏས་གསལ་བར་གསུངས་པ་ནི། མདོ་སྡེ་དང་བསྟན་བཅོས་
དྲི་མ་མེད་པའི་དགོངས་པའོ། ། འདིའི་ཤེས་བྱེད་རྒྱུད་བླར། དགེ་འདུན་
དཀོན་མཆོག་གི་མཚན་ཉིད་འཆད་པ་ན། བདག་གཉིས་ཞི་བར་རྟོགས་པས་ཇི་
ལྟ་བ་རྟོགས་པ་དང་། ཐམས་ཅད་མཁྱེན་པའི་ཆོས་ཉིད་སེམས་ཅན་གྱི་རྒྱུད་ལ་
ཡོད་པར་རྟོགས་པས་ཇི་སྙེད་པ་རྟོགས་པར་གསུངས་པ་ཉིད་ཡིན་ཏེ། ཆོས་
ཉིད་དང་། བདེ་གཤེགས་སྙིང་པོ་རང་གི་ངོ་བོ་ཀུན་རྫོབ་བདེན་པ་མིན་ཀྱང་།
དེབསྒྲུབ་པའི་ཚུལ་གྱིས་ཡོད་པ་ཀུན་རྫོབ་བདེན་པ་ཡིན་ཅེས་པ་སྟེ། ད་དུང་



442
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཕྱོགས་སྔ་མ་ལོངས་པར་དགག་སྒྲུབ་བྱེད་པའི་བློ་གྲོས་རྩིང་པོ་དག་གིས་ངོ་ཚ་
མེད་པའི་གཏམ་མ་སྨྲ་ཤིག ། གཉིས་པ་ནི། ཤེས་བྱ་སོགས་སོ། ། གསུམ་པ་
ནི། དེ་ལྟར་སོགས་ཏེ། ཏིང་ངེ་འཛིན་རྒྱལ་པོ་ལས། སྟོང་པ་བདེ་བར་
གཤེགས་པས་བཤད་པ་ལྟར། ། ངེས་དོན་མདོ་སྡེ་དག་གི་བྱེ་བྲག་ཤེས། ། གང་
ལས་གང་ཟག་སེམས་ཅན་སྐྱེས་བུ་བསྟན། ། ཆོས་དེ་ཐམས་ཅད་དྲང་བའི་དོན་
དུ་ཤེས། ། ཞེས་གསུངས་སོ། ། ལུང་འདི་ལ་བརྟེན་ནས་དྲང་དོན་དང༌།
ངེས་དོན་གྱི་མདོའི་ཁྱད་པར་ཕྱེ་བཞིན་དུ། དྲང་དོན་དུ་གསུངས་པའི་མདོའི་
བརྗོད་བྱ་ཐ་སྙད་དུ་ཡང་མེད་པར་འདོད་པ་ནི་རྣམ་དཔྱོད་མཛངས་པའི་གཉེན་
དང་བྲལ་ཞིང་། མཁས་རློམ་གྱི་བུ་རྫ་གཏིབ་ཏུ་སྐྱེས་པའོ། །
གསུམ་པ་གཉིས་ཀ་ལས་སྐྱེས་པ་དགག་པ་ལ་གཉིས་ཏེ། ཕྱོགས་སྔ་མ་
བརྗོད་པ་དང་། དེ་དགག་པའོ། ། དང་པོ་ནི། ཚིག་འགལ་གཉིས་སུ་སྨྲ་བ་
གཅེར་བུ་པ་རྣམས་ནི། སྔར་གྱི་རིགས་པ་དེ་དག་གིས་ཁོ་བོ་ཅག་ལ་གནོད་པར་
བྱེད་པ་མིན་ཏེ། ཁོ་བོ་ཅག་བདག་ཁོ་ན་ལས་སྐྱེ་བ་དང་། གཞན་ཁོ་ན་ལས་སྐྱེ་
བར་ཁས་མ་བླངས་པའི་ཕྱིར་རོ། ། དེས་ན་བདག་གཞན་གཉིས་ཀ་ལས་སྐྱེ་སྟེ།
བུམ་པ་འཇིམ་པ་ལས་གཞན་མ་ཡིན་པས་བདག་ལས་ཀྱང་སྐྱེ་ལ། རྗེ་མཁན་
སོགས་ལས་གཞན་ཡིན་པས། གཞན་ལས་ཀྱང་སྐྱེ་བའི་ཕྱིར་རོ། ། ཕྱི་རོལ་ཇི་
ལྟ་བ་བཞིན་དུ་ནང་ལ་ཡང་ཡིན་ཏེ། བྱམས་པ་ཚེ་རབས་གཞན་དུ་སྲོག་གི་
བདག་ཉིད་དུ་ཡོད་པ་ཁོ་ན་ལས་སྐྱེ་བས། བདག་ལས་ཀྱང་སྐྱེ་ལ། ཕ་མ་དང།
ཆོས་དང་། ཆོས་མ་ཡིན་པ་དང་། ཟག་པ་སོགས་ལས་སྐྱེ་བས། གཞན་ལས་
ཀྱང་སྐྱེ་བའི་ཕྱིར་རོ་ཞེ་ན། གཉིས་པ་ལ་གཉིས་ཏེ། རིགས་པ་སྔ་མས་ཁེགས།
རིགས་པ་གཞན་གྱིས་དགག་པའོ། ། དང་པོ་ལ་གཉིས་ཏེ། སྐྱེ་བ་གཉིས་ལ་
ལྟོས་པའི་རིགས་པས་ཁེགས། བདེན་པ་གཉིས་ལ་ལྟོས་པའི་རིགས་པས་ཁེགས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 443
པའོ། ། དང་པོ་ནི། གཉིས་ལས་སོགས་སོ། ། གཉིས་པ་ནི། འདི་ནི་
སོགས་སོ། ། གཉིས་པ་ནི། གང་ཕྱིར་སོགས་ཏེ། འདིའི་སྔ་འགྲེལ་དུ། སྔར་
བཤད་པའི་རིགས་པ་ཁོ་ནས་གཉིས་ཀའི་ཕྱོགས་ལ་ཡང་གཉིས་ཀ་ལས་སྐྱེ་བ་མི་
རིག་པ་འབའ་ཞིག་ཏུ་མ་ཟད་ཀྱི། འདིར་བཤད་པས་ཀྱང་ཡིན་ནོ་ཞེས་བསྟན་
པའི་ཕྱིར་བཤད་པ་ཞེས་བཤད་དོ། །
བཞི་པ་རྒྱུ་མེད་པར་སྐྱེ་བ་དགག་པ་ལ་གཉིས་ཏེ། ཕྱོགས་སྔ་མ་བརྗོད་པ་
དང་། དེ་དགག་པའོ། ། དང་པོ་ནི། རང་བཞིན་རྒྱུ་སྨྲ་བ་རྒྱང་འཕེན་པ་ན་
རེ། གལ་ཏེ་སྐྱེ་བ་རྒྱུ་ལས་ཡིན་ན་ནི་ཇི་སྐད་བཤད་པའི་ཕྱོགས་གསུམ་གྱི་ཉེས་
པར་འགྱུར་བ་ཞིག་ན། བདག་གིས་ནི་རྒྱུ་ཁས་མ་བླངས་པས་བཤད་ཟིན་པའི་
ཉེས་པའི་གོ་སྐབས་མེད་དོ། ། དེས་ན་དངོས་པོ་རྣམས་རང་བཞིན་ལས་སྐྱེ་བ་
ཡིན་ཏེ། པདྨའི་འདབ་མའི་འཇམ་པ་དང་། ཟེའུ་འབྲུའི་ཁ་དོག་དང་
དབྱིབས་ལ་སོགས་པ་འགའ་ཞིག་གིས་འབད་ནས་བྱེད་པར་མ་མཐོང་བའི་ཕྱིར་
དང་། ཕྱི་རོལ་ཇི་ལྟ་བ་བཞིན་དུ་ནང་ན་ཡང་རྨ་བྱ་དང་། བྱ་ཏི་ཏི་རེ་དང་།
བྱ་གག་ལ་སོགས་པ་དག་འགའ་ཞིག་གིས་འབད་པས་བཟུང་ནས། ཁ་དོག་
དང་དབྱིབས་ལ་སོགས་པ་འགོད་པར་མ་དམིགས་པ་ཉིད་དོ་ཞེས་སྨྲའོ། །
གཉིས་པ་ལ་གཉིས་ཏེ། ངོ་བོ་ཉིད་ལས་སྐྱེ་བ་དགག ། འབྱུང་བའི་རྒྱུ་ལས་སྐྱེ་
བ་དགག་པའོ། ། དང་པོ་ལ་གཉིས་ཏེ། རིགས་པ་དང་འགལ་བ་དང་
།
མཐོང་བ་དང་འགལ་བའོ། ། དང་པོ་ནི། གལ་ཏེ་སོགས་སོ། ། གཉིས་པ་ནི།
འབྲས་བུ་སོགས་སོ། ། གཉིས་པ་ལ་གསུམ་སྟེ། འཇིག་རྟེན་ཕ་རོལ་རྟོགས་
པའི་ནུས་པ་མེད་པར་བསྟན། ལྟ་བ་ཕྱིན་ཅི་ལོག་ཏུ་སྒྲུབ་པའི་གཏན་ཚིགས་
དགོད། གཏན་ཚིགས་དེ་ཡི་དཔེ་ལ་རྩོད་པ་སྤང་བའོ། ། དང་པོ་ནི། འབྱུང་
བ་སོགས་སོ། ། གཉིས་པ་ནི། འཇིག་རྟེན་ སོགས་ སོ། ། གསུམ་པ་ནི།



444
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འབྱུང་བ་སོགས་ཏེ། འགྲེལ་པར། དེ་བཞིན་དུ་ཐམས་ཅད་མཁྱེན་པ་ལ་སྐུར་
པ་འདེབས་པ་དང་། དངོས་པོ་ཡོད་པ་ཉིད་དུ་སྨྲ་བ་དང་། དངོས་པོ་མེད་པ་
ཉིད་དུ་སྨྲ་བ་དང་། དབང་ཕྱུག་དང་། དུས་དང་། རྡུལ་དང་། རང་བཞིན་
དང་། ངོ་བོ་ཉིད་སྨྲ་བ་རྣམས་དང་། དེ་དག་ལས་གཞན་པ་རྣམས་ལ་ཡང་
རང་གིས་ཇི་ལྟ་བུ་ཡིན་པ་སྨྲ་བ་ན་རྟོགས་པ་ཕྱིན་ཅི་ལོག་ཉིད་སྦྱར་བར་བྱའོ། །
འདི་ལྟ་སྟེ། རྫོགས་པའི་སངས་རྒྱས་འགོག་པར་བྱེད་པའི་དུས་སུ་བདག་ཉིད་
ནི། ། ཤེས་བྱའི་རང་བཞིན་ཕྱིན་ཅི་ལོག་ཏུ་ལྟ་བར་རྟོགས་བྱ་སྟེ། ། དེ་ཡི་ལྟ་
བའི་རྣམ་པའི་རྟེན་མཚུངས་ལུས་དང་ལྡན་ཉིད་ཕྱིར། ། གང་ཚེ་འབྱུང་བའི་
བདག་ཉིད་ཡོད་ཉིད་ཁས་ལེན་དེ་ཚེ་བཞིན། ། ཞེས་བྱ་བ་ལ་སོགས་པ་སྦྱར་
བརབྱ་སྟེ། ཡོད་པ་དང་མེད་པ་ཉིད་དུ་ལྟ་བ་ཐམས་ཅད་དགག་པར་འདོད་
པའི་ཕྱིར་རོ། ། ཁོ་བོ་ཅག་ལ་ནི་གནས་སྐབས་འགར་ཡང་མི་འདོད་པ་འཐོབ་
པ་ཡོད་པ་མ་ཡིན་ཏེ། དེའི་ཕྱིར་མཁས་པས་ཡོངས་སུ་བསྒྱུར་བ་ཚིགས་སུ་
བཅད་པ་འདི་ཉིད་ཀྱིས་གཞན་གྱིས་ཡོངས་སུ་བརྟགས་པའི་ཕྱོགས་མ་ལུས་པ་
བསལབར་ངེས་པར་བྱ་སྟེ། རྟོག་པའི་དྲ་བ་མ་ལུས་པ་བཀག་པས་དོན་དམ་
པའི་ཡེ་ཤེས་གྲུབ་པར་མངོན་པར་འདོད་པའི་ཕྱིར། ཅི་སྟེ་ཁྱོད་ལའང་ ཐལ་
བར་འགྱུར་བ་འདི་མཚུངས་སོ་སྙམ་ན། དེའང་ཡོད་པ་མ་ཡིན་ཏེ། ཁོ་བོ་ཅག་
ཕྱིན་ཅི་ལོག་པར་བསྒྲུབ་པ་ལ་དཔེ་མེད་པའི་ཕྱིར་རོ། ། འཇིག་རྟེན་གཞན་
རྟོགས་ཡོད་པ་ཉིད་དུ་རྟོགས་པའི་དུས་སུ་བདག ། ཤེས་བྱའི་རང་བཞིན་དམ་
པའི་དོན་ནི་ལྟ་བར་རྟོགས་བྱ་སྟེ། ། བདག་གི་ལྟ་བའི་རྣམ་པའི་རྟེན་མཚུངས་
ལུས་དང་ལྡན་ཉིད་ཕྱིར། ། གང་གི་ཚེ་ནི་བདག་མེད་རྟོགས་པར་ཁས་ལེན་དེ་
ཚེབཞིན། ། ཞེས་བྱ་བར་བརྗོད་པར་ནུས་པ་ཡང་ཡིན་ནོ། ། དེ་བཞིན་དུ་
འདི་ན་ཐམས་ཅད་མཁྱེན་པ་ཡོད་ཅེས་རྟོགས་པའི་དུས་སུ་བདག ། ཤེས་བྱའི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 445
རང་བཞིན་དམ་པའི་དོན་ནི་ལྟ་བར་རྟོགས་བྱ་སྟེ། གཏན་ཚིགས་དང་དཔེ་
དག་ནི་དེ་གཉིས་ཁོ་ནའོ། ། དེ་བཞིན་དུ་དངོས་པོ་ཐམས་ཅད་ངེས་པ་ལ་ཡང་
སྦྱར་བར་བྱའོ། ། དེའི་ཕྱིར་ཚུལ་འདིས་ནི། དེ་ཉིད་དེ་ལས་འབྱུང་མིན་
གཞན་དག་ལས་ལྟ་ག་ལ་ཞིག ། གཉིས་ཀ་ལས་ཀྱང་མ་ཡིན་རྒྱུ་མེད་པར་ནི་ག་
ལ་ཡོད། ། ཞེས་གང་དང་བཅས་པར་གྱུར་པ་དེ་རབ་ཏུ་བསྒྲུབས་པ་ཡིན་
ནོ། ། ཞེས་གསུངས་སོ། ། གསུམ་པ་ཚུལ་དེས་གྲུབ་པའི་དོན་ནི། གང་གི་
སོགས་ཏེ། རྡོ་རྗེ་གཟེགས་མའི་གཏན་ཚིགས་འདི་ལྟར་འགོད་པ་ནི་ཐལ་རང་
གཉིས་ཀ་མཐུན་ཀྱང་གཞན་ལ་གྲགས་ཀྱི་གཏན་ཚིགས་དང་། རང་རྒྱུད་ཀྱི་
གཏན་ཚིགས་སུ་འདོད་པ་ནི་ཁྱད་པར་རོ། །
གཉིས་པ་རང་གཞན་སྡེ་པའི་རྩོད་པ་སྤོང་བ་ལ་གཉིས་ཏེ། བྱིས་པས་
མཐོང་བའི་དོན་དང་འགལ་བ་སྤོང་། ། ཐ་སྙད་དུ་ཡང་མེད་པར་ཐལ་བ་སྤོང་
བའོ། ། དང་པོ་ནི། གང་གིས་སོགས་ཏེ། སྔ་འགྲེལ་དུ་འདི་སྨྲས་པ། གལ་
ཏེ་དངོས་པོ་རྣམས་ཀྱི་རང་བཞིན་སྐྱེ་བ་མེད་པ་ཡིན་ན། འོ་ན་མ་སྐྱེས་པ་སྔོན་
པོ་ལ་སོགས་པ་རྣམས་ཇི་ལྟར་བཟུང་ཞེ་ན། བཤད་པ་སྔོན་པོ་ལ་སོགས་པའི་
རང་བཞིན་ནི་ཇི་ལྟར་ཡང་འགའ་ཞིག་ཡུལ་ཉིད་དུ་འགྱུར་བ་མ་ཡིན་པས།
སྔོན་པོ་ལ་སོགས་པ་རྣམས་ཀྱི་རང་བཞིན་བཟུང་བ་མ་ཡིན་ནོ་ཞེས་གསུངས་
སོ། ། གཉིས་པ་ལ་གཉིས་ཏེ། རྩོད་པ་དང་ལན་ནོ། ། དང་པོ་ནི། གལ་ཏེ་
སོགས་སོ། ། གཉིས་པ་ལ་གསུམ་སྟེ་ཐལ་བའི་ཁྱབ་པ་ལོག་པའི་ཀུན་རྫོབ་ཀྱིས་
མངེས། རང་རྒྱུད་བསྒྲུབ་བྱ་ལུང་དང་རིགས་པ་གཉིས་ཀྱིས་ཁེགས། དཔེ་ལ་
རང་སྡེ་རང་ལ་གྲགས་པའི་དཔེ་ཡིས་གནོད་པའོ། ། དང་པོ་ནི། གང་དག་
སོགས་སོ། ། གཉིས་པ་ནི་མོ་གཤམ་སོགས་ཏེ། བཅོམ་ལྡན་འདས་ལ་སྒྲིབ་པ་
ཐམས་ཅད་རྣམ་པར་སེལ་བས་བསྟོད་པ་ལས། ཆོས་ཀྱི་འཁོར་ལོ་བསྐོར་བ་



--*ཀན་*གནད་རོ།
།
446 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ན། ། གདོད་ནས་ཞི་ཞིང་མ་སྐྱེས་པ། ། རང་བཞིན་མྱ་ངན་འདས་པ་ཡི། །
ཆོས་རྣམས་མགོན་པོ་ཁྱོད་ཀྱིས་བསྟན། ། ཅེས་གསུངས་སོ། ། གསུམ་པ་ནི།
བུམ་སོགས་སོགས་སོ། །
གཉིས་པ་རྟེན་འབྲེལ་བརྟེན་ནས་འབྱུང་བའི་སྐྱེ་བའི་དོན་དུ་བཤད་པ་ནི།
གང་ཕྱིར་སོགས་ཏེ། གལ་ཏེ་མཐའ་བཞིར་སྐྱེ་བ་མེད་ན། ས་བོན་ལས་མྱུ་གུ་
དང༌། མ་རིག་པ་ལས་འདུ་བྱེད་སོགས་སྐྱེ་བ་ཇི་ལྟར་ཞེ་ན། རྒྱུ་འདི་ལ་བརྟེན་
ནས་འབྲས་བུ་འདི་འབྱུང་བ་ཙམ་ཞིག་སྟེ། མདོ་ལས། འདི་ལྟ་སྟེ། འདི་ཡོད་
ན་འདི་འབྱུང་། འདི་སྐྱེས་པས་འདི་སྐྱེས་ཏེ། གང་དེ་མ་རིག་པའི་རྐྱེན་གྱིས་
འདུ་བྱེད་རྣམས་ཞེས་བྱ་བ་ལ་སོགས་པ་དང༌། འདི་ཡོད་པས་ན་འདི་འབྱུང་
བར་ཞེས་སོགས་དང་། བྱེད་པོ་ལས་ལ་བརྟེན་བྱ་ཞིང་ཞེས་སོགས་ཀྱིས་བསྟན་
པའི་དོན་རྐྱེན་ཉིད་འདི་པ་ཙམ་གྱིས་སྐྱེ་བ་ཡོད་པའོ། །
གསུམ་པ་མཐའ་གཉིས་སྤངས་པའི་རྟེན་འབྱུང་རྟོགས་པའི་ཕན་ཡོན་
བཤད་པ་ལ་བཞི་སྟེ། རྟེན་འབྲེལ་རིགས་པས་ལྟ་ངན་དྲྭ་བ་གཅོད། ། རྟེན་
འབྲེལ་རྟོགས་པས་རྟོག་པ་མ་ལུས་ལྡོག ། རྟོག་རྣམས་ལོག་པ་དཔྱད་པའི་
འབྲས་བུ་བསྟན། ། དེས་ན་ཆགས་སྡང་སྤངས་ ཏེ་ དཔྱད་ པར་ གདམས་
པའོ། ། དང་པོ་ནི། གང་ཕྱིར་སོགས་སོ། ། གཉིས་པ་ནི། རྟོག་རྣམས་ཞེས་
སོགས་སོ། ། གསུམ་པ་ནི། སོ་སོའི་སོགས་ཏེ། འགྲེལ་པར། དེའི་ཕྱིར་རྟོག་
པ་མ་ལུས་པ་བཀག་པ་ཉིད་སློབ་དཔོན་གྱིས་དབུ་མའི་བསྟན་བཅོས་ལས་བཤད་
པའི་རྣམ་པར་དཔྱོད་པའི་འབྲས་བུར་རྣམ་པར་གཞག་གོ་ཞེས་གསུངས་སོ། །
བཞི་པ་ནི། རང་གི་སོགས་སོ། །
གཉིས་པ་རྟེན་འབྲེལ་གང་ཟག་བདག་མེད་སྒོ་ནས་བཤད་པ་ལ་གཉིས་ཏེ།
བདག་ལྟའི་ཞེན་ཡུལ་འགོག་པའི་དགོས་པ་བསྟན། ། དགོས་པ་ཅན་གྱི་འགོག་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 447
བྱེད་རིགས་པ་བཤད་པའོ། ། དང་པོ་ནི། ཉོན་མོངས་སོགས་ཏེ། འདིར་
འཇིག་ཚོགས་ལ་ལྟ་བ་ནི་ཕུང་པོ་དམིགས་ཡུལ་དུ་བྱས་པ་སྔོན་དུ་སོང་བ་ལ་
བརྟེན་ནས་གཞི་མེད་ལ་ངའོ་སྙམ་དུ་གཟུང་བའི་ངར་འཛིན་ལྷན་སྐྱེས་ཡིན་ལ།
དེ་ཉིད་འདིར་ཤེས་རབ་ཉོན་མོངས་ཅན་དུ་བཤད་དོ། ། དེ་ཉིད་བཀག་པ་ལ་
དེའི་ཞེན་ཡུལ་ང་ཙམ་རིགས་པས་དཔྱད་ནས་འགོག་པ་ཡིན་གྱི། ཐ་སྙད་དུ་
འགོག་པ་ནི་མ་ཡིན་ནོ། ། འོ་ན་འོག་ནས་ཀུན་བཏགས་ཀྱི་བདག་འགོག་པའི་
རིགས་པ་ཁོ་ན་གསུངས་པས་ལྷན་སྐྱེས་ཀྱི་བདག་འགོག་པར་ཇི་ལྟར་འགྱུར་སྙམ་
ན། འདི་ལ་གྲུབ་མཐས་བློ་མ་བསྒྱུར་བའི་གདུལ་བྱ་སྐལ་ལྡན་རྣམས་ལ་ནི་ལྷན་
སྐྱེས་ཀྱི་ཞེན་ཡུལ་དུ་གྱུར་པའི་ང་ཙམ་དེ་ཉིད་ཕུང་པོ་དང་གཅིག་དང་ཐ་དད་
སོགས་གང་དུ་གྲུབ་རིགས་པས་བཙལ་བའི་ཚེ་མ་རྙེད་པའི་ཚུལ་གྱིས་འགོག་པ་སྟེ།
རིན་ཆེན་ཕྲེང་བ་དང་སྤྱོད་འཇུག་ལས་གསུངས་པ་ལྟར་རོ། ། འདིར་ནི་གྲུབ་
མཐས་བློ་བསྒྱུར་བ་རྣམས་ལྷན་སྐྱེས་ཀྱི་ཞེན་ཡུལ་དུ་གྱུར་པའི་ང་ཙམ་དེ་ཉིད་
རྫས་སུ་ཡོད་པའི་སྒྲུབ་བྱེད་དུ་ཕུང་པོ་དང་གཅིག་དང་ཐ་དད་སོགས་ཀུན་
བཏགས་ཀྱི་བདག་རྣམས་བཀོད་པའི་རིགས་པ་བཀག་པས་སྒྲུབ་བྱེད་ལ་གནོད་
པམཐོང་ན་བསྒྲུབ་བྱ་འཛིན་པའི་བློ་བཟློག་པ་རིགས་པ་སྨྲ་བ་རྣམས་ཀྱི་སྤྱི་
ལུགས་ཡིན་པར་རོང་སྟོན་ཆོས་རྗེ་བཞེད་པ་སྐབས་འདིར་གནད་དུ་དགོས་པར་
སྣང་སྟེ། གཞན་དུ་ན་མཐའ་བཞིའི་སྐྱེ་བ་བཀག་པས་བདེན་འཛིན་ལྷན་སྐྱེས་
ཀྱི་ཡུལ་དུ་གྱུར་པའི་སྐྱེ་བ་མི་ཁེགས་པར་ཐལ་ལོ་ཞེས་གསུངས་པའང་སྙིང་ལ་
འབབ་པའི་གཏམ་མོ། །
གཉིས་པ་ལ་གསུམ་སྟེ། གང་ཟག་རྫས་ཡོད་རིགས་པས་དཔྱད་ནས་
དགག ། བརྟེན་ནས་བཏགས་པའི་གང་ཟག་རྣམ་པར་གཞག ། རིགས་པའི་
ཚུལ་དེ་དངོས་པོ་ཀུན་ལ་བསྒྲེ་བའོ། ། དང་པོ་ལ་གཉིས་ཏེ། གང་ཟག་རྣམ་



448 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལྔར་གྲུབ་པ་དགག ། བརྗོད་དུ་མེད་པའི་གང་ཟག་དགག་པའོ། ། དང་པོ་ལ་
གཉིས་ཏེ། འགོག་བྱེད་རིགས་པ་རྒྱས་པར་བཤད། ། བསྡུས་ཏེ་འཇིག་ལྟའི་
དྲང་ངེས་བཤད་པའོ། ། དང་པོ་ལ་བཞི་སྟེ། བདག་ཕུང་གཞན་དུ་གྲུབ་པ་
དགག ། བདག་ཕུང་གཅིག་ཏུ་གྲུབ་པ་དགག ། རྟེན་དང་བརྟེན་པར་གྲུབ་
པདགག ། བདག་ལ་ཕུང་པོ་ལྡན་པ་དགག་པའོ། ། དང་པོ་ལ་གཉིས་ཏེ།
འདོད་པ་བརྗོད། སུན་འབྱིན་བཤད་པའོ། ། དང་པོ་ནི། ཟ་པོ་སོགས་ཏེ།
མུ་སྟེགས་གྲངས་ཅན་པ་རྣམས་ནི་ངར་འཛིན་ལྷན་སྐྱེས་ཀྱི་དམིགས་ཡུལ་དུ་གྱུར་
པའི་བདག་དེ་རྣམ་སྨིན་ཟ་བ་པོ་དང་། རྟག་པའི་དངོས་པོ་དང་། ལས་བྱེད་
པ་པོ་མིན་པ་དང་། བདེ་སྡུག་ལ་སོགས་པའི་ཡོན་ཏན་མེད་པ་དང་། བརྐྱང་
བསྐུམ་ལ་སོགས་པའི་བྱ་བ་མེད་པ་སྟེ་ཁྱད་པར་ལྔ་ལྡན་དུ་བཏགས་ཏེ། འདིའི་
སྔ་འགྲེལ་དུ། འཇིག་ཚོགས་ལ་ལྟ་བའི་དམིགས་པ་བདག་དེ་ཅི་ཞིག ། དེ་
ཉིདམི་ཤེས་སོ་ཞེ་ན། དེ་ལ་རེ་ཞིག་ཅེས་གསུངས་པས་སོ། ། དེས་ན་ཀུན་
བཏགས་ཀྱི་བདག་འཛིན་མ་སྐྱེས་པའི་གོང་དུ་གང་ཟག་དེ་ཉིད་ཀྱི་ངོར་ཡང་ལྷན་
སྐྱེས་ཀྱི་བདག་འཛིན་གྱི་ཡུལ་གྱི་བདག་ཁོ་ན་ཡིན་ལ། དེ་སྐྱེས་ནས་བཏགས་པ་
པོ་ཁོ་རང་གི་ལུགས་ལ་ལྷན་སྐྱེས་ཀྱི་ཡུལ་གྱི་བདག་དེ་ཉིད་ཀུན་བཏགས་ཀྱིས་ཇི་
ལྟར་བཏགས་པ་ལྟར་ཡིན་པས། དེ་གཉིས་གཅིག་ཏུ་འདོད་ཀྱང་། སློབ་
དཔོན་འདིས་རིགས་པས་དཔྱད་པའི་ཚེ། ཁྱོད་ཀྱིས་འདོད་པའི་བདག་དེ་ནི་
ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་མ་ཡིན་ཏེ། ཐ་སྙད་དུ་ཡང་མེད་
པའི་ཕྱིར་དང་། ལས་བྱེད་པ་པོ་དང་རྣམ་སྨིན་མྱོང་བ་པོ་མ་ཡིན་པའི་ཕྱིར་ཞེས་
སོགས་ཀྱི་རིགས་པས་དེ་གཉིས་གཅིག་ཡིན་པ་བཀག་ནས་ལྷན་སྐྱེས་ཀྱི་བདག་ཐ་
སྙད་དུ་ཡོད་པ་དང་། ཀུན་བཏགས་ཀྱི་བདག་ཐ་སྙད་དུ་ཡང་མེད་པར་བཞེད་
དོ། ། གྲངས་ཅན་གྱིས་བདག་ཁས་བླངས་པ་དེ་བཞིན་དུ་བདག་དེའི་ཁྱད་ཆོས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 449
ཀྱི་དབྱེ་བ་ཅུང་ཟད་ཅུང་ཟད་ལ་བརྟེན་ནས་མུ་སྟེགས་ཅན་རྣམས་ཀྱི་ལུགས་ཐ་
དད་པར་འགྱུར་ཏེ། བྱེ་བྲག་པས་བདག་ནི་བློ་དང་། བདེ་བ་དང་། སྡུག་
བསྔལ་དང་། འདོད་པ་དང་། སྡང་བ་དང་། འབད་པ་དང་། ཆོས་དང་།
ཆོས་མ་ཡིན་པ་དང་། བྱས་པའི་ཤུགས་ཏེ། ཡོན་ཏན་དགུ་ལྡན་དུ་སྨྲ་ལ།
ཡོན་ཏན་དང་པོ་དེ་དག་ཇི་སྲིད་དུ་བདག་ལ་འདུ་ཞིང་ཡོད་པ་དེ་སྲིད་དུ་དེ་དག་
གིས་སྦྱར་བའི་དགེ་བ་དང་། མི་དགེ་བའི་ལས་བསྒྲུབ་པའི་ཕྱིར་འཁོར་བར་
འགྱུར་ལ། གང་གི་ཚེ་སྐྱེས་བུ་ཡང་དག་པར་རྟོགས་པའི་ཤེས་པས་ཡོན་ཏན་
རྣམས་རྩ་བ་ནས་གཅོད་པའི་ཚེ་རང་གི་བདག་ཉིད་ལ་གནས་ཤིང་ཐར་བར་
འགྱུར་རོ། ། བདག་དེའི་ཁྱད་པར་རྟག་དངོས་སོགས་གསུམ་ནི་སྔ་མ་དང་འདྲ་
ལ། ལས་བྱེད་པ་པོ་དང་། ཡོན་ཏན་དང་བཅས་པར་འདོད་པའི་ཁྱད་པར་
རོ། ། བྱེ་བྲག་པའི་ནང་ཚན་ཁ་ཅིག་བརྐྱང་བསྐུམ་ལ་སོགས་པའི་བྱ་བ་དང་
བཅསཔར་ཁས་ལེན་ཏོ། ། རིག་བྱེད་དུ་སྨྲ་བ་དག་ནི་བུམ་པ་ལ་སོགས་པའི་
ནམ་མཁའ་ལྟར་ལུས་ཐ་དད་པ་གཅིག་སྣ་ཚོགས་པ་ཉིད་དོ་ཞེས་བྱ་བ་ལ་སོགས་
པར་ཁས་ལེན་ཏོ། །
གཉིས་པ་ལ་གསུམ་སྟེ། ངོ་བོ་ཁྱད་པར་གཞན་གྲགས་རྟགས་ཀྱིས་
དགག །ཕུང་པོ་ལས་གཞན་མ་དམིགས་རྟགས་ཀྱིས་དགག ། ངར་འཛིན་
དམིགས་པ་བཀག་སྟེ་མཇུག་སྡུད་བསྟན་པའོ། ། དང་པོ་ལ་གཉིས་ཏེ། ངོ་བོ་
དགག ། ཁྱད་པར་དགག་པའོ། ། དང་པོ་ནི། མོ་གཤམ་སོགས་ཏེ། ཀུན་
བཏགས་ཀྱི་བདག་སྔར་བཤད་པ་རྣམས་ཆོས་ཅན་དུ་བཟུང་ནས་དེ་ཁོ་ན་ཉིད་དུ་
ཡོད་པ་དང་། ངར་འཛིན་ལྷན་སྐྱེས་ཀྱི་རྟེན་ཡིན་པ་དང་། ཐ་སྙད་དུ་ཡོད་པ་
གསུམ་འགོག་པ་ལ་མུ་སྟེགས་རང་ལ་གྲགས་པའི་མ་སྐྱེས་པའི་གཏན་ཚིགས་
བཀོད་པའོ། ། གཉིས་པ་ནི། གང་ཕྱིར་སོགས་ཏེ། ཁྱད་པར་སྔར་བཤད་པ་



450
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྣམས་འགོད་ཚུལ་སྔ་མ་དང་འདྲའོ། ། གཉིས་པ་ནི། དེ་ཕྱིར་སོགས་སོ། །
གསུམ་པ་ནི། འཇིག་རྟེན་སོགས་སོ། ། གཉིས་པ་བདག་ཕུང་གཅིག་ཏུ་གྲུབ་
པ་དགག་པ་ལ་གཉིས་ཏེ། འདོད་པ་བརྗོད། སུན་འབྱིན་བཤད་པའོ། །
དང་པོ་ནི། ཕུང་པོ་སོགས་ཏེ། རང་སྡེ་མང་པོས་བཀུར་བ་དག་གིས་ཅི་སྐད་
བཤད་པའི་རིགས་པས་ཕུང་པོ་ལས་ ཐ་ དད་ པའི་བདག་མ་གྲུབ་པའི་ ཕྱིར།
འཇིག་ཚོགས་ལ་ལྟ་བའི་དམིགས་པ་ནི་ཕུང་པོ་དག་ཁོ་ན་ཡིན་ནོ། ། དེའི་ཕྱིར་
བདག་ནི་ཕུང་པོ་ཙམ་ཁོ་ན་ཡིན་ནོ་ཞེས་འདོད་དེ་འཇིག་ལྟའི་དམིགས་པ་དང་
བདག་དོན་གཅིག་པར་འདོད་པ་ནི་བདག་རྫས་ཡོད་དུ་འདོད་པ་ཐམས་ཅད་
འདྲ་ལ། བཏགས་ཡོད་དུ་འདོད་པའི་ཕྱོགས་ལ་རང་རྒྱུད་པ་མན་ཆད་དེ་
གཉིས་དོན་མི་གཅིག་པར་འདོད་དེ། འཇིག་ལྟའི་དམིགས་པ་ཕུང་པོ་ཡིན་ཀྱང་
ཕུང་པོ་བདག་ཏུ་མི་འདོད་པའི་ཕྱིར་རོ། ། ཐལ་འགྱུར་བས་དེ་གཉིས་དོན་
གཅིག་ཏུ་འདོད་དེ། ཕུང་པོ་དེ་གཉིས་གང་ཡང་མ་ཡིན་གྱི། ཕུང་པོ་ལ་བརྟེན་
ནས་རང་དགར་ངའོ་སྙམ་དུ་གཟུང་བའི་དམིགས་ཡུལ་གྱི་ང་ཙམ་དེ་དེ་གཉིས་སུ་
འདོད་པའི་ཕྱིར་རོ། ། དེས་ན་མང་པོས་བཀུར་བ་ཐམས་ཅད་བདག་རྫས་ཡོད་
དུ་འདོད་པར་འདྲ་ཡང་བདག་གི་མཚན་གཞི་ངོས་འཛིན་ཚུལ་མི་འདྲ་བ་གསུམ་
བྱུང་སྟེ། ཁ་ཅིག་ཕུང་པོ་ལྔ་ཆར་བདག་ཏུ་འདོད་དེ། ཅི་སྐད་དུ་བཅོམ་ལྡན་
འདས་ཀྱིས། དགེ་སློང་དག ། དགེ་སྦྱོང་ངམ་བྲམ་ཟེ་གང་སུ་དག་ཅིག་བདག་
གོ་སྙམ་དུ་ཡང་དག་པར་རྗེས་སུ་ལྟ་བ་དེ་དག་ནི་ཉེ་བར་ལེན་པའི་ཕུང་པོ་ལྔ་པོ་
འདི་དག་ཁོ་ན་ལ་ཡང་དག་པར་རྗེས་སུ་ལྟ་བ་ཞེས་གསུངས་པ་ལྟ་བུའོ། ། དེའི་
ཕྱིར་ལྟ་བ་འདི་ནི་འཇིག་པའི་བདག་ཉིད་ཅན་གྱི་ཚོགས་པ་ལ་དམིགས་པ་ཡིན་
གྱི། བདག་གམ་བདག་གི་བ་ལ་ནི་མ་ཡིན་ནོ་ཞེས་གསལ་བར་མཛད་པའི་སླད་
དུ་བདག་དང་བདག་གི་བའི་རྣམ་པར་ཞུགས་པའི་ལྟ་བ་ལ་འཇིག་ཚོགས་ལ་ལྟ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 451
བར་གསུངས་སོ་ཞེས་སྨྲའོ། ། ཡང་ཁ་ཅིག་སེམས་ལ་བདག་གོ་ཞེས་འདོད་དེ།
བདག་ཉིད་བདག་གི་མགོན་ཡིན་གྱི། ། གཞན་ནི་སུ་ཞིག་མགོན་དུ་འགྱུར། །
བདག་ཉིད་ལེགས་པར་ཐུལ་བས་ནི། ། མཁས་པས་མཐོ་རིས་འཐོབ་པར་
འགྱུར། ། ཞེས་ཚིགས་སུ་བཅད་པ་ལས་སེམས་ལ་བདག་གི་སྒྲས་གསུངས་
སོ། ། འདི་གང་ལས་ཞེ་ན། ཕུང་པོ་ལས་ཐ་དད་པའི་བདག་མེད་པའི་ཕྱིར་
དང་། མདོ་གཞན་ལས་ཀྱང་སེམས་འདུལ་བར་གསུངས་པའི་ཕྱིར་ཏེ། སེམས་
འདུལ་བ་ནི་ལེགས་པ་སྟེ། ། སེམས་འདུལ་བས་ནི་བདེ་བ་འདྲེན། ། ཞེས་བྱ་
བ་དེ་ལས་སོ་ཞེས་འགྲེལ་པར་གསུངས་ཏེ། དེའི་དོན་ནི་བདག་རྫས་སུ་ཡོད་
ཅིང་ཕུང་པོ་ལས་ཐ་དད་དུ་མེད་པས་ཕུང་པོ་ཉིད་བདག་ཏུ་གྲུབ་ལ། དེ་ལའང་
བདག་ཐུལ་བ་དང་སེམས་ཐུལ་བར་གསུངས་པ་དོན་གཅིག་ཏུ་སྣང་བས་སེམས་
ཉིད་བདག་ཡིན་ནོ་སྙམ་དུ་སེམས་སོ། ། ཡང་ཁ་ཅིག་བརྗོད་དུ་མེད་པའི་བདག་
ཁས་ལེན་ཏེ། འདིའང་འོག་ཏུ་མང་བཀུར་བའི་འདོད་པར་བཤད་པས། མང་
བཀུར་བ་ལ་ས་སྒྲོགས་རི་པ་དང་། བསྲུང་བ་པ་དང་། གནས་མ་བུ་བའི་སྡེ་པ་
གསུམ་ཡོད་པར་བཤད་པའི་དང་པོ་གཉིས་ཀྱིས་བདག་ཕུང་གཅིག་ཏུ་འདོད་པ་
དང་། ཕྱི་མས་བརྗོད་དུ་མེད་པའི་བདག་ཁས་ལེན་པ་གསལ་ཏེ། གཞུང་
ལུགས་ཚད་ལྡན་གཞན་ལས་ཀྱང་བརྗོད་དུ་མེད་པའི་བདག་ཁས་ལེན་པ་གནས་
མ་བུ་བའི་འདོད་པ་ཡིན་པར་བཤད་པ་དང་དོན་གཅིག་གོ། ། གནད་འདི་མ་
རྟོགས་པར་བདག་ཕུང་གཅིག་ཏུ་འདོད་པ་དང་། བརྗོད་དུ་མེད་པའི་བདག་
ཁས་ལེན་པ་གཉིས་ཕྱོགས་སྔ་སྨྲ་བ་པོ་གཅིག་ཏུ་འདོད་པ་ནི་བརྗོད་དུ་མེད་པའི་
དོན་ལ་མ་དཔྱད་པར་ཟད་དོ། ། འདིར་ཁ་ཅིག རྟོག་གེ་འབར་བ་ལས།
འདི་ལྟར་ཁོ་བོ་ཅག་ཀྱང་ཐ་སྙད་དུ་རྣམ་པར་ཤེས་པ་ལ་བདག་གི་སྒྲ་དངོས་སུ་
འདོགས་ཏེ། འདི་ལྟར་རྣམ་པར་ཤེས་པ་ནི་ཡང་སྲིད་པ་ལེན་པའི་ཕྱིར་བདག་



452 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཡིན་ནོ་ཞེས། ལུས་དང་དབང་པོའི་ཚོགས་དག་ལ། །ཉེ་བར་རྟོག་པའི་ཕྱིར་
དེ་ཞེས་དང་། དེའང་མདོ་ཁ་ཅིག་ལས་སེམས་དུལ་ན་བདེ་བ་ཐོབ་པར་
གསུངས་ལ། ཁ་ཅིག་ཏུ་བདག་དུལ་བས་མཐོ་རིས་ཐོབ་པར་གསུངས་པས་
སེམས་ལ་བདག་ཏུ་འཇོག་ཅེས་ལུང་དང་། ཕུང་པོ་ལེན་མཁན་ནི་བདག་ཡིན་
ལ། རྣམ་ཤེས་ཀྱིས་ཡང་སྲིད་ལེན་པའི་ཕྱིར་རྣམ་ཤེས་བདག་ཏུ་འཇོག་གོ་ཞེས་
རིགས་པའི་སྒྲུབ་བྱེད་སྨྲའོ། ། དེས་ན་སློབ་དཔོན་འདིས་ཀུན་གཞི་མི་བཞེད་
པས་ལུས་ལེན་པའི་རྣམ་ཤེས་ནི་ཡིད་ཀྱི་རྣམ་ཤེས་ཡིན་ཏེ། ཀུན་གཞི་མི་འདོད་
པ་གཞན་ཡང་དེ་དང་འདྲའོ། ། ཀུན་གཞི་འདོད་པས་ཀུན་གཞིའི་རྣམ་ཤེས་
ཉིད་གང་ཟག་གི་མཚན་གཞིར་སྨྲའོ། ། དེ་ཡང་ལུགས་དེ་དག་གིས་ཉན་རང་
གིས་གང་ཟག་རྫས་ཡོད་དུ་མེད་པར་རྟོགས་པར་འདོད་ཀྱང་རྣམ་ཤེས་གཉིས་པོ་
རྫས་ཡོད་དུ་མེད་པར་རྟོགས་པར་མི་འདོད་པས་གང་ཟག་རང་རྐྱ་ཐུབ་པའི་རྫས་
སུམེད་པར་སྨྲ་བ་ནི་གང་ཟག་གི་རང་གི་ལྡོག་པ་ནས་འདོད་པ་ཡིན་གྱི་གང་ཟག་
གི་མཚན་གཞི་རྣམ་ཤེས་ལ་དེ་ལྟར་འདོད་པ་ནི་མ་ཡིན་ནོ་ཞེས་བྲིས་སོ། ། དེ་ལ་
སློབ་དཔོན་ལེགས་ལྡན་བྱེད་ཀྱིས་འདི་ལྟར་རྣམ་པར་ཤེས་པ་ནི། ཡང་སྲིད་པ་
ལེན་པའི་ཕྱིར་བདག་ཡིན་ནོ་ཞེས་དང་། རྣམ་ཤེས་བདག་ཏུ་བཞག་གོ་ཞེས་
གསུངས་པ་ནི་ཁོ་རང་གི་ལུགས་ཀྱི་བདག་ལྟས་ཕུང་པོ་ལ་དམིགས་ནས་བདག་ཏུ་
བཟུང་ཚུལ་སྟོན་པ་ཡིན་གྱི་ཕུང་པོ་བདག་གི་མཚན་གཞིར་སྟོན་པ་མ་ཡིན་ཏེ་
གཞན་དུ་སློབ་དཔོན་དེས་བདག་ཕུང་གཅིག་ཏུ་འདོད་པར་ཐལ། ཕུང་པོ་
བདག་ཏུ་འདོད་ཅིང་མང་བཀུར་བས་ཀྱང་དེ་ལས་ལྷག་པ་ཁས་མ་བླངས་པའི་
ཕྱིར་རོ། ། གལ་ཏེ་ཕུང་པོ་བདག་གི་མཚན་གཞིར་ཁས་བླངས་ཀྱི་བདག་ཏུ་ཁས་
མི་ལེན་ནོ་སྙམ་ན། ཕུང་པོ་ཆོས་ཅན། བདག་ཡིན་པར་ཐལ། བདག་གི་
མཚན་གཞི་ཡིན་པའི་ཕྱིར། ཞེས་པའི་རིགས་པ་འདི་ལ་སློབ་དཔོན་འདིའང༌



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 453
སྙོན་འདིངས་པར་མི་བྱེད་དོ། ། གལ་ཏེ་སེམས་དུལ་ན་བདེ་བ་འཐོབ་པར་
གསུངས་པའི་ལུང་དེ་སློབ་དཔོན་འདི་དང་མང་བཀུར་བ་གཉིས་ཆར་གྱིས་ཤེས་
བྱེད་དུ་འདྲེན་པས་ཡིད་ཀྱི་རྣམ་ཤེས་ཉིད་བདག་གི་མཚན་གཞི་ཡིན་ནོ་སྙམ་ན་
དེ་ནི་གཏན་མི་འདྲ་སྟེ་སློབ་དཔོན་འདིས་ནི་སེམས་བདག་གི་གདགས་གཞི་ཡིན་
པའི་ཤེས་བྱེད་དུ་འདྲེན་ཅིང་། མང་བཀུར་བས་ནི་མཚན་གཞིའི་ཤེས་བྱེད་དུ་
འདྲེན་པའི་ཕྱིར་རོ། ། དེ་བཞིན་དུ་ཀུན་གཞི་ཁས་ལེན་པས་ཀྱང་ཀུན་གཞི་
བདག་གི་མཚན་གཞིར་འདོད་པ་གཏན་མ་ཡིན་ཏེ། ཀུན་གཞི་རྫས་ཡོད་དང་
བདག་བཏགས་ཡོད་དུ་ཁས་ལེན་པའི་ཕྱིར་རོ། ། མདོར་ན་གདགས་གཞི་དང་
མཚན་གཞི་ནོར་བ་ཁྱོད་ནི་རང་སྡེ་དངོས་པོར་སྨྲ་བ་དག་གི་ལུགས་ལ་བུམ་པའི་
རྡུལརྫས་བརྒྱད་བུམ་པའི་མཚན་གཞི་དང་། ཤིང་རྟའི་ཡན་ལག་རྣམས་ཤིང་
རྟའི་མཚན་གཞིར་ཁས་ལེན་དགོས་པས་གདགས་གཞི་རྫས་ཡོད་ལ་བཏགས་
ཆོས་བཏགས་ཡོད་བཏགས་པའི་རྣམ་གཞག་མ་ཆགས་པའོ། ། དེས་ན་ཁྱོད་
ཉིད་ལ་གནད་ཀྱི་གདམས་པ་སྦྱིན་པར་བྱ་སྟེ། རང་སྡེ་མང་པོས་བཀུར་བས་
ཕུང་པོ་བདག་ཉིད་དུ་འདོད་པ་དང་། བརྗོད་དུ་མེད་པའི་བདག་འདོད་པ་
གཉིས་ནི་བདག་རྫས་ཡོད་དུ་འདོད་པའི་ལུགས་ཡིན་ལ། ཁ་ཆེ་བྱེ་བྲག་ཏུ་སྨྲ་བ་
ནས་རང་རྒྱུད་པའི་བར་གྱིས་ཕུང་པོ་གདགས་གཞི་དང་། བདག་བཏགས་ཡོད་
དུ་འདོད་ཅིང་ཐལ་འགྱུར་བས་ཕུང་པོ་བདག་ཏུ་གདགས་པའི་རྒྱུ་ཡིན་གྱི་བདག་
གི་གདགས་གཞི་དང་མཚན་གཞི་གང་དུ་ཡང་མི་འདོད་པའི་ཁྱད་པར་གསུམ་
ཡོད་པ་མ་འདྲེས་པར་ཤེས་པར་གྱིས་ཤིག །
གཉིས་པ་སུན་འབྱིན་བཤད་པ་ལ་གསུམ་སྟེ། བདག་ཕུང་གཅིག་པའི་
དོན་ལ་རིགས་པས་གནོད། ། བདག་ཕུང་གཅིག་པ་ལུང་གི་དོན་མ་ཡིན། །
བདག་ཕུང་གཅིག་ན་སྤང་གཉེན་འཚོལ་བར་ཐལ་བའོ། ། དང་པོ་ལ་གསུམ་སྟེ།



454
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཞེན་ཡུལ་བདག་དང་ཕུང་པོ་དཔྱད་ནས་དགག ། འབྲས་བུ་མཐའ་ལྡན་ལ་
སོགས་མེད་པས་དགག ། ཡུལ་ཅན་རྣལ་འབྱོར་མངོན་སུམ་སྒོ་ནས་དགག་
པའོ། ། དང་པོ་ལ་གཉིས་ཏེ། ཧ་ཅང་ཐལ་བ་བདུན་གྱིས་གནོད། ཉེས་སྤོང་
བརྗོད་དེ་མཇུག་སྡུད་བསྟན་པའོ། ། དང་པོ་ནི། གལ་ཏེ་སོགས་ཏེ། ། ཐལ་
བདང་པོ་གཉིས་ལ་གནོད་པའི་ལུང་ནི་འཇིག་རྟེན་སྐྱེ་བ་ན་གང་ཟག་ཉག་ཅིག་
སྐྱེའོ། ། ཞེས་དང་། དགེ་སློང་དག་ཕུང་པོ་ལྔ་པོ་འདི་རྣམས་ནི་མིང་ཙམ།
ཐ་སྙད་ཙམ། བཏགས་པ་ཙམ་སྟེ། གང་འདི་ལྟ་སྟེ། འདས་པའི་དུས་དང་།
མ་འོངས་པའི་དུས་དང༌། ནམ་མཁའ་དང་། མྱ་ངན་ལས་འདས་པ་དང་།
གང་ཟག་གོ་ཞེས་པའོ། ། ཁ་ཅིག་ འདི་ནི་མང་པོ་དང་ངོ་བོ་གཅིག་པར་འདོད་
པཙམ་ལ་འཕེན་དུ་མི་རུང་བས་བདག་དང་ཕུང་པོ་གཉིས་ཐ་དད་གཏན་མེད་
ཀྱི་གཅིག་ཏུ་འདོད་པ་ལ་འཕེན་ནོ། ། དེའང་དང་པོ་ནས་གཞན་གྱིས་དེ་ལྟར་
ཁསམ་བླངས་པས། ངོ་བོ་གཅིག་པ་དང་། ཐ་དད་ཙམ་ཡིན་པ་རྫུན་པ་ལ་
སྐྱོན་མེད་ཀྱང་། བདག་ཕུང་གཉིས་བདེན་པར་ཁས་ལེན་པ་ལ་ངོ་བོ་གཅིག་ན་
དབྱེར་མེད་ཀྱི་ངོ་བོ་གཅིག་ཏུ་འཕུལ་ནས། དེའི་འོག་ཏུ་བདག་མང་པོ་དང་
ཕུང་པོ་ལྔ་གཅིག་ཏུ་ཐལ་བ་འཕང་ངོ་ཞེས་བྲིས་སོ། ། འདི་ནི་གཞི་གྲུབ་ན་ངོ་བོ་
གཅིག་དང་ཐ་དད་གང་རུང་ཡིན་དགོས་པས། བདེན་གཉིས་ངོ་བོ་གཅིག་ཏུ་
རང་ཉིད་ཀྱིས་ཁས་བླངས་པ་དང་འགལ་གྱི་དོགས་ནས་བདག་ཕུང་ངོ་བོ་གཅིག་
ཏུ་ཁས་ལེན་པར་སྣང་ཡང་། ཕན་ཚུན་ལྟོས་གྲུབ་ཀྱི་ཆོས་ལ་ངོ་བོ་གཅིག་དང་།
ངོ་བོ་ཐ་དད་གང་ཡང་ཁས་མི་ལེན་པའི་ཀླུ་སྒྲུབ་ཡབ་སྲས་ཀྱི་གྲུབ་མཐའི་གཞུང་
ཤིང་འགོག་པ་སྟེ། གོང་འོག་མང་པོར་ཤེས་པར་བྱའོ། ། བདག་ཕུང་ངོ་བོ་
གཅིག་ཏུ་ཁས་ལེན་པ་རང་སྡེ་མང་པོས་བཀུར་བའི་སྡེ་པ་ལས་གཞན་མེད་ཀྱང་།
ཁྱེད་དབུ་མ་པར་རློམ་ཞིང་འདི་ཁས་བླངས་པ་ནི་ཅི་ཞིག ། བདེན་པར་ཁས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 455
ལེན་པ་ལ་ངོ་བོ་གཅིག་ན་ཐ་དད་གཏན་མེད་ཀྱི་གཅིག་ཏུ་འཕུལ་ཡང་མི་ཐུབ་སྟེ།
མདོ་སྡེ་པས་བྱས་མི་རྟག་གཉིས་བདེན་པ་དང་ངོ་བོ་གཅིག་ཏུ་ཁས་ལེན་ཀྱང་།
ཐ་དད་གཏན་མེད་ཀྱི་གཅིག་ཏུ་འཕུལ་མི་ཐུབ་པ་བཞིན་ནོ། ། དེས་ན་གཞུང་
འདི་དག་བདག་ཕུང་ངོ་བོ་གཅིག་པ་ལ་སྐྱོན་བརྗོད་པ་ཡིན་པས་འཁྱོག་པོར་མ་
བཤད་ཅིག །
གཉིས་པ་ནི། དེ་ཉིད་སོགས་ཏེ། སྔར་རྣམ་པར་དཔྱད་པ་ནི་བསྟན་
བཅོས་འདིར། བྱམས་པ་ཉེར་སྦས་ལ་བརྟེན་ཆོས་རྣམས་ནི། ། ཞེས་བྱ་བ་དེ་
ཡིན་ལ། རྩ་ཤེས་ལས། གལ་ཏེ་ལྷ་དེ་མི་དེ་ན། ། དེ་ལྟ་ན་ནི་རྟག་པར་
འགྱུར། ། གལ་ཏེ་ལྷ་མི་གཞན་ཡིན་ན། ། རྒྱུད་ནི་འཐད་པར་མི་འགྱུར་
རོ། ། ཞེས་གསུངས་པའང་ཡིན་ནོ། ། གཉིས་པ་ནི། འཇིག་རྟེན་སོགས་ཏེ།
སོགས་ཀྱི་སྒྲས་ལུང་མ་བསྟན་གྱི་ལྟ་བ་བཅུ་བཞིའི་ཡུལ་འཇིག་རྟེན་མཐའ་དང་
ལྡན་པ་སོགས་བཅུ་བཞི་འཐད་པར་འགྱུར་ཏེ། གལ་ཏེ་འཇིག་རྟེན་གྱི་སྒྲས་
ཕུང་པོ་རྣམས་འཛིན་ན། དེའི་ཚེ་ཕུང་པོ་རྣམས་སྐྱེ་བ་དང་འཇིག་པ་ཉིད་ཀྱིས་
མི་རྟག་པའི་ཕྱིར་འཇིག་རྟེན་མི་རྟག་ཅེས་བྱ་བར་ཡང་ལུང་བསྟན་པར་འགྱུར་ལ།
མྱ་ངན་ལས་འདས་པའི་འོག་རོལ་དུ་ཕུང་པོ་རྣམས་མེད་པས་འཇིག་རྟེན་མཐའ་
དང་ལྡན་ནོ་ཞེས་བྱ་བར་ཡང་འགྱུར་བའི་ཕྱིར་རོ། ། འདོད་མི་ནུས་པ་ནི་མེད་
པའི་ཕྱིར་རོ་ཞེས་པ་སྟེ། ལུང་མ་བསྟན་གྱི་ལྟ་བ་བཅུ་བཞི་འདོན་པར་སྡེ་པ་
ཐམས་ཅད་མཚུངས་པའི་ཕྱིར་རོ། །
གསུམ་པ་ལ་གཉིས་ཏེ། བདག་མེད་རྟོགས་ཚེ་ཕུང་པོ་ཆད་པར་ཐལ།
བདག་མེད་རྟོགས་ཚེ་ཆགས་སོགས་སྐྱེ་བར་ཐལ་བའོ། ། དང་པོ་ནི། ཁྱོད་ཀྱི་
སོགས་སོ། ། གཉིས་པ་ནི། ཁྱོད་ཀྱི་སོགས་ཏེ། སློབ་དཔོན་འདིས་གང་ཟག་
བདེན་མེད་དུ་རྟོགས་པ་ལ་གང་ཟག་ཏུ་གདགས་པའི་རྒྱུ་ཉེར་ལེན་གྱི་ཕུང་པོ་



456 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བདེན་མེད་དུ་རྟོགས་དགོས་པའི་རིགས་པའི་གཙོ་བོའོ། གཉིས་པ་བདག་ཕུང་
གཅིག་པ་ལུང་གི་དོན་མ་ཡིན་པ་ལ་གསུམ་སྟེ། ཕུང་པོ་བདག་ཏུ་བཞེད་པ་ལུང་
དོན་མིན། ། ལུང་དོན་ཡིན་ན་ལུང་རིགས་གཉིས་ཀྱིས་གནོད། ། ལུང་ལ་
བརྟེན་ནས་སྔ་མའི་གྲུབ་དོན་བསྡུ་བའོ། ། དང་པོ་ནི། གང་ཕྱིར་སོགས་ཏེ།
དགེ་སློང་དག ། དགེ་སྦྱོང་ངམ་བྲམ་ཟེ་གང་སུ་དག་ཅིག་བདག་གོ་སྙམ་དུ་ཡང་
དག་པར་རྗེས་སུ་ལྟ་བ་དེ་དག་ནི་ཉེ་བར་ལེན་པའི་ཕུང་པོ་ལྔ་པོ་འདི་དག་ཁོ་ན་
ལཡང་དག་པར་རྗེས་སུ་ལྟའོ། ། ཞེས་པའི་ལུང་གི་དོན་ནི་ཕུང་པོ་ལས་དོན་
གཞན་པའི་བདག་འགོག་པ་ཡིན་གྱི་ཕུང་པོ་ཉིད་བདག་ཏུ་སྟོན་པ་མ་ཡིན་པར་
མདོ་གཞན་གྱིས་ སྒྲུབ་པའོ། ། གཉིས་པ་ལ་གཉིས་ཏེ། ལུང་གིས་གནོད།
རིགས་པས་གནོད་པའོ། ། དང་པོ་ནི། ཕུང་པོ་སོགས་ཏེ། ཕུང་པོ་རྣམས་
བདག་ཡིན་ཅེས་པའི་ཚིག་དེས་ཕུང་པོ་བདག་ཏུ་སྟོན་ན། ཕུང་པོའི་ཚོགས་པ་
བདག་ཡིན་དགོས་ཏེ། ཤིང་རྣམས་ནགས་ཚལ་ཞེས་པ་བཞིན་ནོ། ། ཕུང་པོའི་
ཚོགས་པ་བདག་ཡིན་པ་ལ་ལུང་གིས་གནོད་དེ། ཇི་སྐད་དུ། བདག་ཉིད་
བདག་གི་མགོན་ཡིན་ཏེ། ། བདག་ཉིད་བདག་གི་དགྲ་ཡང་ཡིན། ། ལེགས་
དང་ངན་པར་བྱས་པ་ལ། ། བདག་ཉིད་བདག་གི་དཔང་པོ་ཡིན། ། ཞེས་
མགོན་ཉིད་དང་དཔང་པོ་ཉིད་དུ་གསུངས་ལ། བདག་ཉིད་ལེགས་པར་དུལ་
བས་ནི། ། མཁས་པས་མཐོ་རིས་ ཐོབ་ པར་འགྱུར། ། ཞེས་འདུལ་བར་
གསུངས་ན་ཚོགས་པ་ཙམ་པོ་རྫས་སུ་མེད་པས་དེ་དག་ཏུ་མེད་པའི་ཕྱིར་རོ། །
གཉིས་པ་ ལ་ གསུམ་སྟེ། འདུས་ཙམ་ཡིན་ན་ ཤིང་ རྟའི་ དཔེ་ ཡིས་
གནོད། ། ཚོགས་དབྱིབས་ཡིན་ན་སེམས་ལ་མེད་པས་གནོད། ། གཉིས་ཀ་བྱ་
བྱེད་གཅིག་ཏུ་ཐལ་བས་གནོད་པའོ། ། དང་པོ་ནི་དེ་ཚེ་སོགས་ཏེ། འགྲེལ་
པར་གང་ཞིག་ལ་བརྟེན་ནས་གང་བཏགས་པ་དེ་ནི་བརྟགས་པ་ཉེ་བར་ལེན་པའི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 457
ཡན་ལག་ཚོགས་པ་ཙམ་མ་ཡིན་ཏེ། བརྟེན་ནས་བརྟགས་པའི་ཕྱིར་འབྱུང་བ་
ལས་གྱུར་པ་བཞིན་ནོ། ། ཇི་ལྟར་འབྱུང་བ་དག་རྒྱུར་བྱས་ནས་འབྱུང་བ་ལས་
གྱུར་པ་སྔོན་པོ་ལ་སོགས་པ་དང་། མིག་ལ་སོགས་པ་བཏགས་མོད་ཀྱི་དེ་གཉིས་
འབྱུང་བ་འདུས་པ་ཙམ་ཉིད་མ་ཡིན་ནོ། ། དེ་བཞིན་དུ་བདག་ཕུང་པོ་རྒྱུར་
བྱས་ནས་བཏགས་པའི་རང་བཞིན་ཅན་ཡང་ཚོགས་པ་ཙམ་ཡིན་པར་མི་རུང་
ངོ༌། ། ཞེས་གསུངས་པ་འདིས་ཕུང་པོ་ལ་བརྟེན་ནས་བདག་ཏུ་བཏགས་པ་
དང་། འབྱུང་བ་ལ་བརྟེན་ནས་འབྱུང་འགྱུར་དུ་བཏགས་པ་དང་། བུམ་པའི་
གཟུགས་སོགས་ལ་བརྟེན་ནས་བུམ་པར་བཏགས་པ་སོགས་ཡན་ལག་རྒྱུར་བྱས་
ནས་ཡན་ལག་ཅན་དུ་བཏགས་པ་ཐམས་ཅད་མཚུངས་པར་གསུངས་ཤིང་། དེ་
ཡང་ཅི་ལྟར་ཡན་ལག་ཚོགས་རྣམས་ལ། ། བརྟེན་ནས་ཤིང་རྟར་བརྗོད་པ་
ལྟར། ། དེ་བཞིན་ཕུང་པོ་རྣམས་བརྟེན་ནས། ། ཀུན་རྫོབ་སེམས་ཅན་ཞེས་
བྱའོ། ། ཞེས་པའི་མདོ་ཤེས་བྱེད་དུ་མཛད་པར་སྣང་བས་མདོ་ལས་སེམས་ཅན་
ཞེས་དང་། འདིའི་རྩ་འགྲེལ་ལས་བདག་ཅེས་པ་རྣམས་མིང་གི་རྣམ་གྲངས་སུ་
ཤེས་པར་བྱའོ། ། དེས་ན་བདག་དང་གང་ཟག་དང་སེམས་ཅན་མིང་གི་རྣམ་
གྲངས་སུ་འདོད་པ་ཕྱི་རོལ་མུ་སྟེགས་བྱེད་ཀྱི་གཞུང་ཡིན་ནོ། ། ཞེས་སྨྲ་བ་ནི་
བྱུང་རྒྱལ་དུ་སྨྲ་བ་སྟེ། འོག་ཏུ་འཆད་པར་འགྱུར་རོ། །
གཉིས་པ་ནི། དབྱིབས་ཞེས་སོགས་སོ། ། གསུམ་པ་ནི། ལེན་པོ་
སོགས་ཏེ། རྩ་ཤེ་ལས། གལ་ཏེ་ཤིང་དེ་མེ་ཡིན་ན། ། བྱེད་པ་པོ་དང་ལས་
གཅིག་འགྱུར། ། ཞེས་དང་། མེ་དང་ཤིང་གིས་བདག་དང་ནི། ། ཉེ་བར་
བླངས་པའི་རིམ་པས་ཀུན། ། བུམ་སྣམ་སོགས་དང་ལྷན་ཅིག་ཏུ། ། མ་ལུས་
པར་ནི་རྣམ་པར་བཤད། ། ཅེས་དང༌། འགྲེལ་པར། འདིར་ཉེ་བར་ལེན་པ་
པོནི་བདག་ཡིན་ལ། ཉེ་བར་ལེན་པ་ནི་ཕུང་པོ་ལྔ་རྣམས་ཡིན་ནོ། ། ཞེས་



458
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གསུངས་པ་འདིས་ཀྱང་བདག་ཐ་སྙད་དུ་ཁས་ལེན་པར་བསྟན་ནོ། ། གསུམ་པ་
ལུང་ལ་བརྟེན་ནས་སྔ་མའི་གྲུབ་དོན་བསྡུ་བ་ནི། གང་ཕྱིར་སོགས་ཏེ། འགྲེལ་
པརམདོ་དྲངས་པ་ལས། རྒྱལ་པོ་ཆེན་པོ་སྐྱེས་བུ་གང་ཟག་དེ་དག་ནི་ཁམས་
དྲུག་དང་། རིག་པའི་སྐྱེ་མཆེད་དྲུག་དང་། ཡིད་ཀྱི་ཉེ་བར་ལོངས་སྤྱོད་པ་བཅོ་
བརྒྱད་དོ་ཞེས་གསུངས་པའི་དོན་རྩ་བར། གང་ཕྱིར་ཐུབ་པས་བདག་དེ་ཞེས་
དང་། འགྲེལ་པར། གང་ཕྱིར་ཁམས་ལ་སོགས་པ་དེ་རྣམས་ཀྱི་སྒོ་ནས་བདག་
ཏུ་གདགས་ སོ་ཞེས་གསུངས་པ་འདིས་ཀྱང་སྐྱེས་བུ་དང༌། གང་ ཟག་ དང་།
བདག་གསུམ་པོ་མིང་གི་རྣམ་གྲངས་སུ་བསྟན་ནོ། །
གསུམ་པ་བདག་ཕུང་ གཅིག་ན་ སྤང་ གཉེན་ འཆོལ་བར་ ཐལ་ བ་ནི།
བདག་མེད་སོགས་ཏེ། བདག་ཕུང་གཅིག་ཏུ་འདོད་པའི་རང་སྡེས་ངར་འཛིན་
ལྷན་སྐྱེས་ཀྱི་དམིགས་ཡུལ་གྱི་བདག་ནི་ཕུང་པོ་ཡིན་ལ། བདག་མེད་རྟོགས་
པའི་ཚེ་རྟག་པའི་བདག་སྤོང་བ་ཡིན་ཞེས་འདོད་པ་ལ་ཁས་བླངས་ནང་འགལ་
སྟོན་པ་སྟེ། དེའི་དཔེ་ནི་ཚིགས་བཅད་ཕྱི་མས་སྟོན་ནོ། ། ཁ་ཅིག་ འདི་མ་
རྟོགས་པར་ཀུན་བཏགས་ཀྱི་བདག་མེད་པར་རྟོགས་པས་ལྷན་སྐྱེས་ཀྱི་བདག་
མེད་པར་རྟོགས་པ་མི་འཐད་པར་ཐལ། ཀུན་བཏགས་ཀྱི་བདག་དེ་ལྷན་སྐྱེས་
ཀྱི་བདག་མ་ཡིན་པའི་ཕྱིར་ཞེས་པའི་དོན་དུ་འཆད་དེ། འདི་ལྟར་འདིས་ནི་
རང་གཞན་གྱི་སྡེ་པ་དངོས་པོའི་དེ་ཁོ་ན་ཉིད་གཏན་ལ་འབེབས་པར་འདོད་པ་
མང་པོས་ལྷན་སྐྱེས་ཀྱི་བདག་འཛིན་གྱིས་ཇི་ལྟར་གཟུང་བའི་ཡུལ་སུན་འབྱིན་པ་
མི་ཤེས་པས་དེ་དོར་ནས་དེ་ལས་གཞན་པའི་དེ་ཉིད་གཏན་ལ་འབེབས་པའི་རྣམ་
གཞག་ ཐམས་ཅད་སྙིང་པོ་མེད་པའི་ གནས་ལ་ངལ་བ་བྱེད་པར་བསྟན་ཏེ།
འདི་ཤེས་པ་ཤིན་ཏུ་གནད་ཆེའོ་ཞེས་བྲིས་སོ། ། དེ་ལ་མཁས་པའི་མཁས་པ་
དག་གིས་དེ་ལྟར་ན་མཐའ་བཞིའི་སྐྱེ་བ་བཀག་པས་ལྷན་སྐྱེས་ཀྱི་ཡུལ་དུ་གྱུར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 459
པའི་སྐྱེ་བ་མི་ཁེགས་པར་ཐལ། མཐའ་བཞིའི་སྐྱེ་བ་ནི་ཀུན་བཏགས་ཡིན་པའི་
ཕྱིར་ཞེས་གསུངས་པ་ལ་ལན་མེད་དོ། ། དེ་བཞིན་དུ་ལྷན་སྐྱེས་ཀྱི་ཡུལ་དུ་གྱུར་
པའི་གང་ཟག་གི་བདག་དང་། གང་ཟག་རྣམ་ལྔར་གྲུབ་ཚུལ་ལའང་སྦྱར་ཏེ་
འགྲེའོ། ། དེས་ན་འདི་ནི་ཕ་རོལ་པོས་ཀུན་བཏགས་ཀྱི་བདག་དང་། ལྷན་
སྐྱེས་ཀྱི་བདག་གཞན་དུ་འདོད་པ་ལ་ཁས་བླངས་ནང་འགལ་སྟོན་པ་ཡིན་ལ།
ཀུན་བཏགས་ཀྱི་བདག་བཀག་པས་ལྷན་སྐྱེས་ཀྱི་བདག་ཁེགས་པའི་གནད་ནི་
རང་གཞན་གྱི་སྡེ་པ་རྣམས་ཀུན་བཏགས་ཀྱི་བདག་སྨྲ་བ་ཀུན་གྱིས་ལྷན་སྐྱེས་ཀྱི་
བདག་རིགས་པས་འཚོལ་བ་ན་ཀུན་བཏགས་ཀྱི་བདག་དེ་ཉིད་ཡིན་པར་འདོད་
པས་སྒྲུབ་བྱེད་མ་མཐོང་བ་ན་བསྒྲུབ་བྱ་འཛིན་པའི་བློ་བཟློག་པའོ། ། བདག་
ཕུང་གཅིག་ཏུ་འདོད་པའི་རང་སྡེས་ཀྱང་ཕུང་པོ་བདག་ཏུ་འདོད་པ་དེ་ཉིད་ཀུན་
བཏགས་ཡིན་པས་དོན་ལ་སྔ་མ་དེ་ཉིད་ཀྱི་ནང་དུ་འདུས་སོ། །
གསུམ་པ་རྟེན་དང་བརྟེན་པར་གྲུབ་པ་དགག་པ་ནི། ཕུང་པོར་སོགས་
ཏེ། ཕུང་པོ་ལ་བདག་བརྟེན་པའི་ཚུལ་གྱིས་ཡོད་པ་དང་། བདག་ལ་ཕུང་པོ་
བརྟེན་པའི་ཚུལ་གྱིས་ཡོད་པ་གཉིས་ཐ་སྙད་དུ་ཡང་ཁས་མི་ལེན་པ་སྟེ། རྟེན་
དང་བརྟེན་ལ་འཁར་གཞོང་དང་རྒྱ་ཤུག་ལྟར་གཞན་དུ་ཡོད་དགོས་པའི་ཕྱིར་
རོ། ། ཁ་ཅིག་ཕུང་པོ་ལ་བདག་ངོ་བོ་ཉིད་ཀྱིས་བརྟེན་པའི་ཚུལ་གྱིས་ཡོད་
པའང་མ་ཡིན། བདག་ལའང་ཕུང་པོ་དེ་རྣམས་ངོ་བོ་ཉིད་ཀྱིས་བརྟེན་པའི་
ཚུལ་གྱིས་ཡོད་པ་མ་ཡིན་ཏེ་ཞེས་དང༌། མཇུག་ཏུ་རྟེན་དང་བརྟེན་པའི་ངོ་བོར་
རང་བཞིན་གྱིས་གྲུབ་པ་མེད་དོ་ཞེས་པའི་འབྲུ་སྦྱར་བ་ནི་མི་འཐད་དེ། འདིར་
རྟེན་དང་བརྟེན་པ་ཐ་སྙད་དུའང་ཁས་མི་ལེན་ན་དགག་བྱ་ལ་ཁྱད་པར་སྦྱར་བ་
དོན་མེད་པའི་ཕྱིར་ཏེ། ལེགས་ལྡན་འབྱེད་ཀྱིས་བདག་སྐྱེ་འགོག་པའི་སྐབས་སུ་
དགག་བྱ་ལ་ཁྱད་པར་སྦྱར་བ་སློབ་དཔོན་ཟླ་བས་འགོག་ཚུལ་གྱི་རིགས་པ་ཐམས་



460 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཅད་འདི་ལ་མཚུངས་པའི་ཕྱིར། ཐ་སྙད་དུ་ཁས་ལེན་ན་གང་ཟག་རྣམ་ལྔར་
གྲུབ་པ་དང་། མཐའ་བཞིའི་སྐྱེ་བ་ཐ་སྙད་དུ་ཡོད་མེད་རྣམ་པ་ཀུན་ཏུ་མཚུངས་
པ་སློབ་དཔོན་འདིའི་བཞེད་པ་ཡིན་པ་དང་འགལ་ཞིང་། ཁྱེད་རང་གིས་ཕུང་
པོལ་བརྟེན་ནས་བཏགས་པའི་གང་ཟག་ཅེས་བཏགས་པའི་དོན་རྣམ་པ་ལྔ་པོ་
གང་དུ་གྲུབ་ཚོལ་བ་ན་དེ་ཁོ་ན་ཉིད་ལ་དཔྱོད་པར་འཇོག་ཅེས་པ་དང་ཡང་
འགལ་ཏེ། དེའི་ཚེ་བདག་ཕུང་རྟེན་དང་བརྟེན་པ་ཐ་སྙད་དུ་རྙེད་འདུག་པའི་
ཕྱིར་རོ། །
བཞི་པ་བདག་ལ་ཕུང་པོ་ལྡན་པ་དགག་པ་ནི། བདག་ནི་སོགས་ཏེ།
འདི་ཡང་བདག་ཕུང་གཅིག་དང་ཐ་དད་ཐ་སྙད་དུ་ཡང་ཁས་མི་ལེན་པས་ལྡན་
པ་ཐ་སྙད་དུ་ཡང་ཁས་མི་ལེན་པའོ། ། ཁ་ཅིག འདིར་ཡང་བདག་ནི་གཟུགས་
ཀྱི་ཕུང་པོ་དང་ལྡན་པའི་ངོ་བོ་ཉིད་ཀྱིས་གྲུབ་པར་མི་འདོད་དེ་ཞེས་དང་། དེའི་
སྒྲུབ་བྱེད་རང་བཞིན་གྱིས་གཅིག་དང་ཐ་དད་པ་ནི་བཀག་ཟིན་པ་དེའི་ཕྱིར་ཞེས་
དགག་བྱ་ལ་ཁྱད་པར་སྦྱོར་བ་ཡང་བརྟག་པ་སྔ་མ་དེ་ཉིད་གནས་སོ། །
གཉིས་པ་བསྡུས་ཏེ་འཇིག་ལྟའི་གྲངས་ངེས་བསྟན་པ་ནི། གཟུགས་
བདག་སོགས་ཏེ། ཕུང་པོ་རེ་རེ་ལ་ཕུང་པོ་ཉིད་བདག་ཏུ་ལྟ་བ་དང་། ཕན་
ཚུན་རྟེན་དང་བརྟེན་པར་ལྟ་བ་གཉིས་དང་། བདག་ཕུང་པོ་དང་ལྡན་པར་ལྟ་
བ་བཞི་བཞིར་ཕྱེ་བས་འཇིག་ཚོགས་ལ་ལྟ་བའི་ཆ་ཉི་ཤུར་འགྱུར་རོ། ། གལ་ཏེ་
བདག་ཕུང་གཞན་དུ་ལྟ་བ་རེ་རེ་བསྣན་པས་རྣམ་པར་དཔྱད་པ་རྣམ་པ་ལྔ་ལྔ་
སྐབས་སུ་བབ་ལ་བསྟན་བཅོས་ལས་ཀྱང་། ཕུང་མིན་ཕུང་པོ་ལས་གཞན་
མིན། ། དེ་ལ་ཕུང་མེད་དེར་དེ་མེད། ། དེ་བཞིན་གཤེགས་པ་ཕུང་ལྡན་
མིན། ། དེ་བཞིན་གཤེགས་པ་གང་ཞིག་ཡིན། ། ཅེས་གསུངས་པས་འདིར་ཆ་
ཉི་ཤུ་རྩ་ལྔར་འགྱུར་བ་མ་ཡིན་ནམ་ཅིའི་ཕྱིར་ཉི་ཤུར་བཞག་ཅེ་ན། འཇིག་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 461 །
ཚོགས་ལ་ལྟ་བའི་ཆ་ཉི་ཤུར་བཞག་པ་ནི་མདོ་སྡེ་ལས་གསུངས་པ་ཡིན་ལ། དེའི་
རྒྱུམཚན་ཡང་འཇིག་ཚོགས་ཕུང་པོ་ལ་འདོད་པར་རང་སྡེ་ཐམས་ཅད་མཐུན་
ཡང་། དེ་ལ་ལྟ་བའི་དོན་དངོས་སྨྲ་བ་གསུམ་དང་། རང་རྒྱུད་པ་དང་བཅས་
པརྣམས་ཀྱིས་ཕུང་པོ་ལ་དམིགས་ནས་བདག་ཏུ་ལྟ་བར་འདོད་ལ་ཐལ་འགྱུར་
བས་ནི་ཕུང་པོ་དམིགས་ཡུལ་དུ་སོང་བ་ལ་བརྟེན་ནས་གཞི་མེད་ལ་བདག་ཏུ་ལྟ་
བས་འཇིག་ཚོགས་ལ་བརྟེན་ནས་ལྟ་བ་ལ་འཇིག་ཚོགས་ལ་ལྟ་བ་ཞེས་བར་གྱི་
ཚིགམི་མངོན་པར་བྱས་པར་བཞེད་པས་དེ་གཉིས་གང་གི་ལུགས་ལྟར་ན་ཡང་
བདག་ཕུང་གཞན་དུ་ལྟ་བ་དེ་འཇིག་ཚོགས་ལ་ལྟ་བ་མ་ཡིན་པའི་ཕྱིར་ཏེ། སྔ་མ་
ལྟར་ན་ཕུང་པོ་དམིགས་ཡུལ་དུ་མ་བྱས་པར་བདག་ཏུ་ལྟ་བའི་ཕྱིར་དང་། ཕྱི་མ་
ལྟར་ན་ཕུང་པོ་ལ་མ་ལྟོས་པར་བདག་ཏུ་ལྟ་བའི་ཕྱིར། དེས་ན་ཉི་ཤུར་ངེས་
སོ། ། བསྟན་བཅོས་ལས། སྔ་མ་བདག་ཕུང་གཞན་པ་ཉིད་ཀྱི་ཕྱོགས་གསུངས་
པ་དང་། འདིར་ཡང་ཐོག་མར་བདག་ཕུང་གཞན་པའི་ཕྱོགས་དགག་པ་ནི་
གཞན་མུ་སྟེགས་པའི་ལུགས་དགག་པའི་ཕྱིར་རོ། ། ཞེས་བྱ་བར་ཤེས་པར་
བྱའོ། ། དེ་ལ་མདོ་ལས་འཇིག་ཚོགས་ལ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་
ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། ། ཞེས་
གསུངས་པའི་དོན་རྣམས་འགྲེལ་པར་འཇིག་ཚོགས་ལ་ལྟ་བའི་རི་བོ་འཕགས་
པའི་ཡེ་ཤེས་ཀྱི་རྡོ་རྗེ་མ་བབས་པས་ཉིན་རེ་ཞིང་ཉོན་མོངས་པའི་བྲག་རྡོ་འཕེལ་
བ། འཁོར་བ་ཐོག་མ་མེད་པ་ནས་བྱུང་བ། དཔངས་ཁམས་གསུམ་དུ་མཐོ་བ།
ཕྱོགས་ཀྱི་ངོས་མ་ལུས་པ་ཁྱབ་པ། མ་རིག་པའི་གསེར་གྱི་ས་གཞི་ལས་འཐོན་པ།
བདག་མེད་པ་ཁོང་དུ་ཆུད་པའི་རྡོ་རྗེས་བཤིག་པ་ན་རྩེ་མོ་ཆེས་མཐོ་བ་གང་དག་
དང་ལྷན་ཅིག་འཇིག་པར་འགྱུར་བ་དེ་དག་ནི་རྩེ་མོ་ཡིན་པར་ཤེས་པར་བྱའོ།
ཞེས་གསུངས་སོ། ། དེ་དག་གི་དོན་ཉོན་མོངས་པའི་བྲག་རྡོ་འཕེལ་པ་ནི་འཕེན་



462
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བྱེད་སོགས་འཁོར་བ་ཐོག་མ་མེད་ནས་བྱུང་བ་ནི་འཁོར་བ་ཐོག་མེད་ཀྱི་གྲུབ་
མཐའ་ངན་པས་བརྟགས་ཏེ་བཞག་པའི་ས་བོན་ཡིན་པ། དཔངས་ཁམས་
གསུམ་དུ་མཐོ་བ་ནི་སྲིད་རྩེའི་བར་དུ་ཡོད་པ་ཕྱོགས་ཀྱི་ངོས་མ་ལུས་པ་ཁྱབ་པ་ནི།
སོ་སྐྱེ་ཐམས་ཅད་ཀྱི་རྒྱུད་ལ་ཁྱབ་པ། མ་རིག་པའི་གསེར་གྱི་ས་གཞི་ལས་ཐོན་པ་
ནི་ཕུང་པོ་ལ་བདེན་པར་འཛིན་པའི་བདེན་འཛིན་ལྷན་སྐྱེས་ལས་འཐོན་པ།
རྩེ་མོ་ཆེས་མཐོ་བ་དང་ལྷན་ཅིག་འཇིག་པ་ནི་མདོ་ལས་འཇིག་ཚོགས་ལ་ལྟ་བའི་
རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ཞེས་པའི་དོན་འདི་ཉིད་ཡིན་
ཞེས་པ་ཡིན་གྱི། རྩེ་མོ་དེ་དག་དང་འདི་ཐ་དད་དུ་བྱས་ནས་ལྷན་ཅིག་ཏུ་བཅོམ་
ཞེས་པའི་དོན་ནི་མ་ཡིན་ནོ། ། དེས་ན་འདིར་བཏགས་པ་མཐའ་བཟུང་གི་ཚུལ་
དུ་གསེར་གྱིས་ས་གཞི་ལས་རི་ལྷུན་སྡུག་པ་ཅིག་ཐོན་ནས། དེ་ལ་རྩེ་མོ་སྲིད་རྩེར་
སླེབ་པ་ཉི་ཤུ་ཡོད་པ་དཔེར་བྱས་ཏེ། དང་པོ་ནི་ཕུང་པོ་ལ་བདེན་པར་འཛིན་
པའི་བདེན་འཛིན་ལྷན་སྐྱེས། གཉིས་པ་ནི་དེ་ལ་བརྟེན་ནས་ངར་འཛིན་པའི་
ངར་འཛིན་ ལྷན་སྐྱེས། གསུམ་པ་ནི་ ཐོག་མ་མེད་པ་ནས་བྱུང་པའི་ཀུན་
བཏགས་ཀྱི་ས་བོན་ཉི་ཤུ་ཡིན་པར་ཤེས་པར་བྱའོ། གནད་འདི་མ་རྟོགས་པ་ཁ་
ཅིག འདིར་འགྲེལ་པའི་འགྱུར་ལས་རྩེ་མོ་ཆེས་མཐོ་བ་གང་དག་དང་ལྷན་ཅིག་
འཇིག་པར་འགྱུར་བ་དེ་དག་ནི་རྩེ་མོ་ཡིན་པར་ཤེས་པར་བྱའོ་ཞེས་པ་འབྱུང་
ཡང་། རྩ་བའི་འགྱུར་ལྟར་ན་རྩ་བའི་འཇིག་ལྟ་དང་ལྷན་ཅིག་ཅེས་འབྱུང་བ་
ལྟརབྱའོ། ། དེའང་ལྷན་སྐྱེས་ཀྱི་འཇིག་ལྟར་ངར་འཛིན་སྔར་བཤད་པའི་ཉི་ཤུ་
པོ་གང་ཡང་མ་ཡིན་པས་འཇིག་ཚོགས་ལྟ་རི་ལྷུན་སྟུག་ལ་གནས་པ་ཞེས་རྩེ་མོ་ཉི་
ཤུའི་འཇིག་ལྟ་རྩ་བའི་འཇིག་ལྟ་ལ་གནས་པར་གསུངས་སོ། ། གང་དང་ལྷན་
ཅིག་ཏུ་ཉི་ཤུ་རྒྱུན་ཞུགས་ཀྱིས་སྤངས་པའི་རྩ་བའི་འཇིག་ལྟ་ཡང་ཀུན་བཏགས་
ཡིན་ལ་ཞེས་བྲིས་སོ། ། དེ་ནི་མི་འཐད་དེ། འདིར་རྩེ་མོ་ཉི་ཤུ་གང་ལ་གནས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 463
པའི་རྩ་བའི་འཇིག་ལྟ་ཀུན་བཏགས་ཡིན་ན། འཇིག་ལྟ་ཀུན་བཏགས་ལ་ཉི་
ཤུར་གྲངས་མ་ངེས་པར་ཐལ་བའི་ཕྱིར་དང་། རྩེ་མོ་ཉི་ཤུ་པོ་ལྷན་ཅིག་པའི་ཡུལ་
ལ་འཆད་ན་གང་དང་ལྷན་ཅིག་ཏུ་ཉི་ཤུ་རྒྱུན་ཞུགས་ཀྱིས་སྤངས་པའི་རྩ་བའི་
འཇིག་ལྟ་ཡང་ཞེས་རང་ཉིད་ཀྱིས་བཤད་པ་དང་འགལ་བའི་ཕྱིར་དང་། ལྷན་
ཅིག་པ་པོ་ལ་འཆད་ན་མདོ་ལས་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་
ནས་ཞེས་པའི་དོན། ལྟ་རི་བདག་མེད་རྟོགས་པའི་རྡོ་རྗེ་ཡིས། ། བཅོམ་
བདག་གང་དང་ཞེས་འབྱུང་བ་དང་འགལ་བའི་ཕྱིར་རོ། ། དེས་ན་འདིར་རྒྱུན་
ཞུགས་ཀྱིས་བཅོམ་པའི་ཚེ་ན་འཇིག་པ་ནི་རྩེ་མོ་ཉི་ཤུ་པོ་འདི་དག་ཡིན་ཞེས་པའི་
དོན་ཡིན་པས་ལྷན་ཅིག་པའི་ཡུལ་དང་ལྷན་ཅིག་པ་པོ་ཐ་དད་དུ་མེད་པའི་
འཆད་ཚུལ་ཤེས་དགོས་སོ། །
གཉིས་པ་བརྗོད་དུ་མེད་པའི་གང་ཟག་དགག་པ་ལ་གཉིས་ཏེ། འདོད་
པ་བརྗོད། སུན་འབྱིན་བཤད་པའོ། ། དང་པོ་ནི། ཁ་ཅིག་སོགས་ཏེ། མང་
པོས་བཀུར་བའི་སྡེ་པ་ཁ་ཅིག་གི་འདོད་པའོ། ། འདིའང་ཕུང་པོ་ལ་མ་བརྟེན་
པར་བདག་ཏུ་ལྟ་བས་སྔར་གྱི་འཇིག་ལྟ་ཉི་ཤུའི་གྲངས་སུ་མ་འདུས་པར་མངོན་
ནོ། ། གཉིས་པ་ལ་གསུམ་སྟེ། བརྗོད་དུ་མེད་ན་རྫས་སུ་ཡོད་མི་སྲིད། །
བརྗོད་དུ་མེད་ན་བརྟགས་པར་ཡོད་པར་བསྟན། དངོས་ཆོས་མེད་པས་དངོས་
པོར་འགྲུབ་མི་འགྱུར་བའོ། ། དང་པོ་ནི། གང་ཕྱིར་སོགས་ཏེ། རྫས་གཞན་
དུ་ཡོད་པའི་དཔེ་གཟུགས་སེམས་གཉིས་ལ་འཇོག་པའོ། ། གཉིས་པ་ནི། གང་
ཕྱིར་སོགས་ཏེ། གཞན་དུ་བརྗོད་དུ་མེད་པའི་དཔེ་བུམ་པ་དང་བུམ་པའི་
གཟུགས་སོགས་ ལ་ འཇོག་ པའོ། ། གསུམ་ པ་ནི། ཁྱོད་ ཀྱིས་ སོགས་ ཏེ།
རིགས་པས་དཔྱད་བཟོད་ཀྱི་དངོས་པོ་ཡིན་ན་དེ་ཉིད་དང་གཞན་ཉིད་ལས་མ་
འདས་པས། བདག་རིགས་པས་དཔྱད་བཟོད་ཀྱི་དངོས་པོར་མ་གྲུབ་ཅེས་



464
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མཇུག་བསྡུ་བའོ། །
གཉིས་པ་བརྟེན་ནས་བཏགས་པའི་གང་ཟག་རྣམ་པར་གཞག་པ་ལ་
གསུམ་སྟེ། སྔར་བཤད་རིགས་པས་བཏགས་ཡོད་གྲུབ། ། དེ་ཉིད་ཤིང་རྟའི་
དཔེ་དང་སྦྱར། ། དེ་ལྟར་དཔྱད་པའི་འབྲས་བུ་བསྟན་པའོ། ། དང་པོ་ནི།
དེ་ཕྱིར་སོགས་སྟེ། སྔར་ཆོས་ཀྱི་བདག་མེད་སྒྲུབ་པའི་སྐབས་སུ་མཐའ་བཞིའི་
སྐྱེ་བ་བདེན་པ་གཉིས་ཆར་དུ་ཡང་བཀག་ཟིན་ནས་དེ་ཕྱིར་རྒྱུ་མེད་པ་དང་
དབང་ཕྱུག་གི། ཞེས་སོགས་ཀྱིས་མཐར་བཞིར་དཔྱད་པའི་ཚེ། སྐྱེ་བ་མ་རྙེད་
ཀྱང་ཐ་སྙད་དུ་སྐྱེ་བ་མཐོང་བས་བརྟེན་ནས་འབྱུང་བའི་སྐྱེ་བ་འགྲུབ་པར་བསྟན་
པ་བཞིན་འདིར་ཡང་བདག་རྣམ་པ་ལྔར་བཙལ་ན་བདེན་པ་གཉིས་ཆར་དུའང་
མི་རྙེད་ཅིང་། ཐ་སྙད་དུ་བདག་གི་ཐ་སྙད་མཐོང་བའི་ཕྱིར་དང་། ངར་འཛིན་
ལྷན་སྐྱེས་ཀྱི་དམིགས་པའི་ཡུལ་དུ་གྱུར་པའི་ང་ཙམ་དང་། བདག་ཙམ་དང་།
གང་ཟག་ཙམ་དང་། སེམས་ཅན་ཙམ་ཐ་སྙད་བདེན་པའི་དོན་དུ་ཁས་བླངས་
ཞེསཔ་སྟེ། ས་བོན་ལས་མྱུ་གུ་སྐྱེ་བ་ཐ་སྙད་དུ་ཁས་བླངས་པ་ལ་བརྟེན་ནས།
མཐའ་བཞི་ཆར་བཙལ་ན་མི་རྙེད་པའི་ཆོས་ཀྱི་བདག་མེད་རྟོགས་པའི་བློ་འབྱུང་
བ་ལྟར། བདག་དང་སེམས་ཅན་སོགས་ཐ་སྙད་དུ་ཁས་བླངས་པ་ལ་བརྟེན་
ནས་རྣམ་པ་ལྔར་བཙལ་ན་མ་རྙེད་པའི་གང་ཟག་གི་བདག་མེད་རྟོགས་པའི་བློ་
འབྱུང་བའི་ཕྱིར་དང་། ཚུལ་འདི་སློབ་དཔོན་འདིས། ཐ་སྙད་བདེན་པ་
ཐབས་སུ་གྱུར་པ་དང་། ། དོན་དམ་བདེན་པ་ཐབས་བྱུང་དུ་གྱུར་པར་གསུངས་
པའི་གནད་དམ་པ་ཡིན་པའི་ཕྱིར་རོ། ། འགྲེལ་པར་དེའི་ཕྱིར་བདག་རྟག་
པའམ་མ་དམིགས་པར་འདོད་པས་ཀྱང་རུང་སྟེ། ཇི་སྐད་སྨྲས་པའི་རྣམ་པ་
དག་གིས་བདག་ཁས་བླང་བར་མི་བྱའོ། །ཞེས་བཤད་པ་ནི། འདི་ནི་ཕུང་པོ་
རྣམས་བརྟེན་འགྲུབ་པར་འགྱུར། ། ཞེས་བྱ་བའོ། ཇི་ལྟར་འདི་ལ་བརྟེན་ནས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 465
འདི་འབྱུང་ཞེས་བྱ་བ་འདི་ཙམ་ཞིག་ཀུན་རྫོབ་ཀྱི་བདེན་པའི་རྣམ་པར་བཞག་པ་
མཆད་པར་བྱ་བའི་ཕྱིར་ཁས་ལེན་གྱི་རྒྱུ་མེད་པ་ལ་སོགས་པ་དག་ལས་སྐྱེ་བ་མ་
ཡིན་པ་དེ་བཞིན་དུ། འདིར་ཡང་བརྟེན་ནས་བརྟགས་པ་ལ་ཡང་དག་པར་
བརྟེན་པ་ན། ཇི་སྐད་བཤད་པའི་སྐྱོན་དང་ལྡན་པའི་རྣམ་པ་བསལ་ནས་ཕུང་
པོ་རྣམས་ལ་བརྟེན་ནས་གདགས་པ་ཞེས་བྱ་བ་འདི་ཙམ་ཞིག ། འཇིག་རྟེན་གྱི་
ཐསྙད་རྣམ་པར་གནས་པར་བྱ་བའི་ཕྱིར་ཁས་བླང་བར་བྱ་སྟེ། བདག་ཏུ་ཐ་
སྙད་བརྟགས་པ་མཐོང་བའི་ཕྱིར་རོ། ། ཞེས་གསུངས་སོ། །
གཉིས་པ་ལ་གཉིས་ཏེ། མདོར་བསྟན། རྒྱས་པར་བཤད་པའོ། །
དང་པོ་ནི། ཤིང་རྟ་རང་ཡན་སོགས་ཏེ། བདག་རྣམ་པ་ལྔར་བཙལ་ན་མི་རྙེད་
ཀྱང་། བརྟེན་ནས་བཏགས་པ་ཙམ་དུ་གྲུབ་པའི་དོན་དེ་ཉིད་ཕྱི་རོལ་གྱི་དཔེའི་
སྒོ་ནས་བསྟན་པ་སྟེ། ཚོགས་པ་དང་དབྱིབས་ཤིང་རྟ་ཡིན་པ་འགོག་པ་ནི་དཔེ་
ཉིད་ལ་དོགས་པ་གཅོད་པའི་ཆེད་དུ་སློབ་དཔོན་འདིས་བསྣན་པའོ། ། གཉིས་
པ་ལ་གཉིས་ཏེ། དཔེ་སྒྲུབ། དོན་ལ་སྦྱར་བའོ། དང་པོ་ལ་གསུམ་སྟེ། རྣམ་
བདུན་རིགས་པས་དཔྱད་ན་རྫས་སུ་མེད། ། མ་དཔྱད་འཇིག་རྟེན་ཉིད་ལས་
ཤིང་རྟ་འགྲུབ། ། རྣམ་ བདུན་ རིགས་ པས་ དཔྱད་ པའི་ ཕན་ཡོན་བསྟན་
པའོ། ། དང་པོ་ལ་གཉིས་ཏེ། ཚོགས་ཙམ་ཤིང་རྟ་ཉིད་མ་ཡིན། ། ཚོགས་
དབྱིབས་ཤིང་རྟ་ཉིད་མ་ཡིན་པའོ། ། དང་པོ་ནི། གལ་ཏེ་ཚོགས་ཙམ་ཤིང་
རྟར་འགྱུར་ན་ནི་སོགས་ཏེ། ཕྱོགས་ལྔ་པོ་དག་ནི་སྔར་བསྟན་ཟིན་པས་འདིར་
ཚོགས་པའི་ཕྱོགས་དང་། དབྱིབས་ཀྱི་ཕྱོགས་གཉིས་ལ་དཔྱད་དགོས་པས་
ཚོགས་པ་ཤིང་རྟ་ཡིན་པ་ལ་གནོད་བྱེད་ཀྱི་རིགས་པ་སྟོན་པའོ། ། གཉིས་པ་ལ་
བཞི་སྟེ། ཡན་ལག་མེད་པས་ཚོགས་དབྱིབས་ཤིང་རྟ་མིན། ། ཡན་ལག་རེ་
རེའི་དབྱིབས་ཀྱང་ཤིང་རྟ་མིན། ། ཡན་ལག་ཚོགས་པའི་དབྱིབས་ཀྱང་ཤིང་རྟ་



466
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
མིན། ། ཚུལ་དེས་རིགས་ཅན་གཞན་ཡང་དེ་ལྟར་གྲུབ་པའོ། ། དང་པོ་ནི།
གང་ཕྱིར་ཡན་ལག་ཅན་མེད་ཡན་ལག་དག ། མེད་པས་སོགས་ཏེ། ཕ་རོལ་
པོས་ཡན་ལག་ཅན་རྫས་སུ་མེད་ཅིང་། ཡན་ལག་རྫས་སུ་འདོད་པ་ལ་ཁས་
བླངསནང་འགལ་སྟོན་པའོ། ། གཉིས་པ་ནི། ཁྱོད་དབྱིབས་སོགས་སོ། །
གསུམ་པ་ནི། གང་ཕྱིར་སོགས་ཏེ་ཡན་ལག་ཚོགས་པ་རྫས་སུ་མེད་པས་དེ་ལ་
དབྱིབས་སུ་འདོགས་པ་འགལ་ཅེས་པ་སྟེ། ཕ་རོལ་པོ་གདགས་གཞི་རྫས་ཡོད་
ལ་གདགས་ཆོས་བཏགས་ཡོད་བཏགས་པར་འདོད་པ་ལ་ཁས་བླངས་ནང་
འགལ་སྟོན་པའོ། ། གལ་ཏེ་ཚོགས་པ་མི་བདེན་པ་ལ་དབྱིབས་མི་བདེན་པ་
བཏགསཔའོ་སྙམ་ན་དེ་ལྟར་ན་བརྟེན་ནས་བཏགས་པ་ཐམས་ཅད་ལ་དེ་ལྟར་
འདོད་པར་གྱིས་ཤིག་ཅེས་པའོ། ། ཁ་ཅིག་ཕ་རོལ་པོས་བཏགས་ཡོད་ཀྱི་དངོས་
པོརྣམས་རང་རྐྱ་ཐུབ་པའི་རྫས་ཡོད་དེ་གདགས་གཞིར་ཡོད་པ་ལ་བརྟེན་ནས་
འདོགས་པར་ཁས་ལེན་ཅིང་ཚོགས་པ་དང་དབྱིབས་གཉིས་ལ་ཡང་བཏགས་
ཡོད་དུ་འདོད་པའི་ཚོགས་དབྱིབས་ཀྱི་གདགས་གཞིར་འདོད་ན་འགལ་བ་ཙམ་
ལསམ་མཛད་ཀྱང་ཞེས་བྲིས་པ་ནི་འགྲེལ་པར་གང་འགའ་ཞིག་གསུང་རབ་ཀྱི་
དོན་ཕྱིན་ཅི་ལོག་ཏུ་རྟོགས་པས་ཡན་ལག་ཚོགས་པ་ཙམ་ཞིག་ཡོད་ཀྱི་ཡང་ཡན་
ལག་ཅན་ནི་རྣམ་པ་ཐམས་ཅད་དུ་ཡོད་པ་མ་ཡིན་ཏེ་ཞེས་ཕ་རོལ་པོས་ཡན་ལག་
ཕྱི་རོལ་རྫས་སུ་ཡོད་པར་ཁས་བླངས་པར་གསུངས་པ་དང་འགལ་ལོ། ། བཞི་པ་
ནི། འདིས་ནི་སོགས་སོ། །
གཉིས་པ་མ་དཔྱད་འཇིག་རྟེན་ཉིད་ལས་ཤིང་རྟ་འགྲུབ་པ་ལ་གཉིས་སྟེ།
བརྟན་ནས་བཏགས་ཚེ་ཤིང་རྟའི་ཐ་སྙད་འགྲུབ། ཚུལ་དེས་ཡན་ལག་ཅན་
སོགས་ཐ་སྙད་འགྲུབ་པའོ། ། དང་པོ་ནི། དེ་ནི་སོགས་ཏེ། གལ་ཏེ་རྣམ་པ་
བདུན་གྱིས་བཙལ་བ་ན་ཤིང་རྟ་ཡོད་པ་མ་ཡིན་པས་འཇིག་རྟེན་ན་ཤིང་རྟའི་ཐ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 467
སྙད་འདོགས་པ་དེ་རྒྱུན་ཆད་པར་འགྱུར་ལ། དེ་ལྟར་ན་ཤིང་རྟ་འོན་ཅིག
ཤིང་རྟ་ཉོས་ཤིག ཤིང་རྟ་ཆོས་ཤིག་ཅེས་བྱ་བ་ལ་སོགས་པ་མཐོང་བ་དང་
འགལ་ལོ། ། དེའི་ཕྱིར་འཇིག་རྟེན་ན་གྲགས་པའི་ཕྱིར་ན་ཤིང་རྟ་ལ་སོགས་པ་
ཡོདཔ་ཉིད་དུ་བརྗོད་པར་བྱའོ་ཞེ་ན་ཉེས་པ་འདི་ནི་ཁྱོད་ཁོ་ན་ལ་འགྱུར་ཏེ།
རྣམ་པ་བདུན་གྱིས་བཙལ་ན་ཤིང་རྟ་མི་རྙེད་ཅིང་། ཁྱོད་ཀྱིས་ཤིང་རྟ་རྣམ་པར་
དཔྱད་ནས་འཇོག་པར་བྱེད་ལ། མ་དཔྱད་པར་གྲུབ་པའི་ཐབས་གཞན་ཁས་མ་
བླངས་པའི་ཕྱིར་རོ། ། ཁོ་བོ་ཅག་ལ་ནི་ཉེས་པ་འདི་མེད་དེ། རྣམ་པ་བདུན་
གྱིསམ་དཔྱད་པར་བརྟེན་ནས་བཏགས་པ་ཙམ་ཞིག་ཁས་བླངས་པས་འཇིག་
རྟེན་གྱི་ཐ་སྙད་རྒྱུན་ཆད་པའི་ཉེས་པ་མེད་པའི་ཕྱིར་རོ། ། ཞེས་པ་སྟེ། རིགས་
པ་འདིས་དེང་སང་བོད་ཀྱི་ཐལ་འགྱུར་པ་འཇིག་རྟེན་རྒྱང་འཕེན་པ་ལྟར་ཐ་སྙད་
གང་ཡང་ཁས་མི་ལེན་པ་ཐམས་ཅད་བཀག་པར་ཤེས་པར་བྱའོ། ། གཉིས་པ་ནི།
དེ་ཉིད་སོགས་ཏེ། ཤིང་རྟའི་ཐ་སྙད་འཇིག་རྟེན་ལ་གྲགས་པའི་སྒོ་ནས་གྲུབ་
པར་མ་ཟད་འདིའི་མིང་གི་ཁྱད་པར་ཡན་ལག་ལ་ལྟོས་ནས་ཡན་ལག་ཅན་དང་།
ཆ་ཤས་ལ་ལྟོས་ནས་ཆ་ཤས་ཅན་ལ་སོགས་པ་ཐམས་ཅད་ཀྱང་འཇིག་རྟེན་ལ་
གྲགས་པའི་སྒོ་ནས་བརྟེན་ནས་བཏགས་པ་ཙམ་ཞིག་གྲུབ་པར་བསྟན་པའོ། །
གལ་ཏེ་ཡན་ལག་དང་ཆ་ཤས་དང་ཉེ་བར་ལེན་པར་བྱ་བ་དང་། ཉེ་བར་ལེན་
པ་ནི་རྫས་སུ་ཡོད་ཀྱི་ཡན་ལག་ཅན་ལ་སོགས་པ་མེད་པར་འདོད་པ་ཁྱོད་ལ་
རིགས་པ་དེ་ཉིད་ཀྱིས་ཡན་ལག་ལ་སོགས་པ་ཡང་མི་རྙེད་པས་འཇིག་རྟེན་གྲགས་
པའི་ཀུན་རྫོབ་མ་བརླག་ཅིག་ཅེས་འདི་ནི་བཟློག་པར་བྱ་བ་ཁོ་ནའོ། །
གསུམ་པ་རྣམ་བདུན་རིགས་པས་དཔྱད་པའི་ཕན་ཡོན་བསྟན་པ་ལ་
གཉིས་ཏེ། གནས་ལུགས་དོན་ལ་འཇུག་པར་བསྟན། ཡན་ལག་ཅན་སོགས་
ཁེགས་པར་སྟོན་པའོ། ། དང་པོ་ནི། རྣམ་བདུན་སོགས་སོ། ། གཉིས་པ་ནི་



468
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཤིང་རྟ་སོགས་ཏེ། ཤིང་རྟ་ཞིག་པའི་ཚེ་འཕང་ལོ་སོགས་དམིགས་པ་མ་ཡིན་
ནམ་ཅིའི་ཕྱིར་ཡན་ལག་ཅན་མེད་པར་ཡན་ལག་དེ་དག་མེད་པར་བརྗོད་ཅེ་ན།
དེ་ནི་མ་ཡིན་ཏེ་ཤིང་རྟ་དང་འབྲེལ་བའི་ཚེ་འཕང་ལོ་ལ་སོགས་པ་འདི་དག་ནི་
ཤིང་རྟའི་ཡིན་ནོ་སྙམ་དུ་རྟོགས་ཀྱི་ཤིང་རྟ་ཞིག་པའི་ཚེ་དེ་ལྟར་མི་རྟོགས་པར་
འདི་ནི་འཕང་ལོའོ་ཞེས་སོགས་ཙམ་ཞིག་རྟོགས་པའི་ཕྱིར། དེའི་དཔེ་ཚིག་རྐང་
ཕྱི་མ་གཉིས་ཀྱིས་སྟོན་ཏེ། འདི་ནི་སློབ་དཔོན་འདིའི་རིགས་པ་གྲུབ་མཐའ་
འོག་མ་ལ་གནས་པ་རྣམས་ཀྱི་བློ་ཡུལ་དུ་ཡང་མི་འཆར་བའི་ཁྱད་པར་བ་ཞིག་
གོ། ། གཉིས་པ་དོན་ལ་སྦྱར་བ་ལ་བཞི་སྟེ། བརྟེན་ནས་བརྟག་ཚེ་ལེན་པ་པོ་
སོགས་འགྲུབ། ། རྣམ་པར་དཔྱད་ཚེ་སྤྲོས་པ་མ་ལུས་བཟློག ། ངར་འཛིན་
དམིགས་པ་གཏི་མུག་དབང་གིས་བཞག ། ཚུལ་དེས་བདག་ གིས་བ་ཡང་
ཁེགས་པར་བསྟན་པའོ། ། དང་པོ་ནི། དེ་བཞིན་སོགས་ཏེ། ཤིང་རྟ་དང་
ཤིང་རྟའི་ཡན་ལག་དཔེར་བྱས་ནས་བདག་དང་ཕུང་སོགས་ལའང་ཉེ་བར་ལེན་
པ་པོ་དང་། ཉེ་བར་བླང་བྱ་སོགས་ཀྱི་ཐ་སྙད་མ་དཔྱད་པའི་བློ་ངོར་གྲུབ་ཅེས་
པའོ། ། གཉིས་པ་ནི། དངོས་ཡོད་སོགས་ཏེ། རྣམ་པར་དཔྱད་པའི་ཚེ་ན་
དགག་པ་དང་སྒྲུབ་པའི་ཐ་སྙད་ཐམས་ཅད་བཟློག་ཅེས་པའོ། ། གསུམ་པ་ནི།
གང་ལ་སོགས་ཏེ། གང་ལ་དམིགས་ནས་བདག་འཛིན་འབྱུང་བའི་དམིགས་
པའི་ཡུལ་གྱི་བདག་དེ་ནི་གནས་ལུགས་མི་ཤེས་པའི་མ་རིག་པའི་དབང་གིས་མ་
བརྟག་པའི་བློ་ངོར་གྲུབ་པ་ཡིན་པས་དེ་འཛིན་པའི་བློ་ནི་མ་རིག་པ་ཡིན་ཅེས་
པའོ། ། བཞི་པ་ནི། གང་ཕྱིར་སོགས་སོ། ། གསུམ་པ་དེ་ལྟར་དཔྱད་པའི་
འབྲས་བུ་བསྟན་པ་ནི། དེ་ཕྱིར་སོགས་སོ། །
གསུམ་པ་རིགས་པའི་ཚུལ་དེ་དངོས་པོ་ཀུན་ལ་བསྒྲེ་བ་ལ་གསུམ་སྟེ།
བརྟེན་ནས་བཏགས་པའི་དངོས་པོ་ཀུན་ལ་བསྒྲེ། ། ཁྱད་པར་བྱ་བྱེད་དངོས་པོ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 469
ཀུན་ལ་བསྒྲེ། ། རྒྱུ་དང་འབྲས་བུ་དངོས་པོ་ཀུན་ལ་བསྒྲེ་བའོ། ། དང་པོ་ནི།
བུམ་པ་སོགས་ཏེ། འོག་གི་དེ་རྣམས་ཤིང་རྟའི་དཔྱད་བྱས་པས་ཞེས་སོགས་
ཚིག་རྐང་གཉིས་སྦྱར་ཏེ། ཇི་ལྟར་བདག་དང་ཕུང་པོའི་གདགས་པ་ཤིང་རྟའི་
རྣམ་དཔྱད་དང་མཚུངས་པ་དེ་བཞིན་དུ་དངོས་པོ་གཞན་རྣམས་ཀྱི་ཡང་ཡིན་ནོ་
ཞེས་བསྒྲེ་བའི་ཕྱིར་ཡིན་ནོ། ། དེར་མ་ཟད་ཐ་སྙད་གང་དག་གི་སྒོ་ནས་སྐྱེ་བོ་
འདིས་ཐ་སྙད་བསྙད་པ་དེ་རྣམས་ཀྱང་རྟོགས་པར་བྱ་སྟེ། འཇིག་རྟེན་གྱི་
གྲགས་པ་ལ་གནོད་པར་མི་བྱ་བའི་ཕྱིར་རོ། ། གཉིས་པ་ནི། ཡན་ལག་སོགས་
ཏེ། ཡན་ལག་དང་ཡན་ལག་ཅན་ལ་སོགས་པ་ཐམས་ཅད་ལ་ཡང་ཤིང་རྟའི་
རྣམདཔྱདམཚུངས་ཅེས་པའོ། ། གསུམ་པ་ལ་གསུམ་སྟེ། རིགས་པ་སྔ་མ་རྒྱུ་
འབྲས་རང་བཞིན་མེད། ། ཕྲད་དང་མ་ཕྲད་དཔྱད་ཚེ་རང་བཞིན་མེད། དེ་
ལ་རང་ལ་མཚུངས་སོགས་སྐྱོན་གཉིས་སྤངས་པའོ། ། དང་པོ་ནི། གལ་ཏེ་
སོགསཏེ། རྒྱུ་དང་འབྲས་བུ་ཡང་ཡན་ལག་དང་། ཡན་ལག་ཅན་ལྟར་ཕན་
ཚུན་ལྟོས་ནས་འཇོག་པས་རྣམ་པར་དཔྱད་པའི་ཚེ་མི་རྙེད་ཀྱང་མ་དཔྱད་པ་
འཇིག་རྟེན་གྱི་གྲགས་པའི་སྒོ་ནས་འགྲུབ་ཅེས་པའོ། ། གཉིས་པ་ནི། གལ་ཏེ་
སོགས་སྟེ། ཚིགས་བཅད་དང་པོས་རྒྱུ་འབྲས་ཕྲད་མ་ཕྲད་དཔྱད་པའི་ཚེ་མི་
རྙེད་ཅིང་། དེ་གཉིས་ལས་གཞན་དུ་རྒྱུ་འབྲས་རང་བཞིན་གྱིས་གྲུབ་པའི་སྒྲུབ་
བྱེད་ཀྱང་མེད་པས་རྒྱུ་འབྲས་རང་བཞིན་གྱིས་མ་གྲུབ་ཅེས་སྟོན་ལ། ཚིགས་
བཅད་ཕྱི་མས་དེ་ལྟ་བུའི་དཔྱད་པ་མེད་པར་ཕན་ཚུན་ལྟོས་ནས་རྒྱུ་འབྲས་འཇིག་
རྟེན་ན་གྲགས་པའི་སྒོ་ནས་ཁས་བླངས་ཞེས་པའོ། ། །
གསུམ་པ་ལ་གཉིས་ཏེ། རྩོད་པ་འགོད། སུན་འབྱིན་བཤད་པའོ། །
དང་པོ་ནི་སུན་འབྱིན་སོགས་ཏེ། རྒྱུས་འབྲས་བུ་ཕྲད་ནས་བསྐྱེད་དམ་མ་ཕྲད་
པར་བསྐྱེད་ཅེས་པའི་རིགས་པ་དེ་དབུ་མ་པ་ཁྱོད་ཀྱི་སུན་འབྱིན་གྱིས་སུན་



470 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དབྱུང་བྱ་སུན་འབྱིན་པ་ལ་ཡང་མཚུངས་པས། སུན་དབྱུང་བྱ་སུན་འབྱིན་མི་
ནུས་པར་འགྱུར་རོ། ། གཞན་ཡང་དབུ་མ་པ་ཁྱོད་སྐྱེ་བོ་དམ་པས་བཞེད་པར་
མི་འགྱུར་ཏེ། གོང་དུ་བཤད་པ་ལྟར་རང་གི་ཚིག་ལའང་ཐལ་བ་མཚུངས་པའི་
ལྟག་ཆོད་སྨྲས་པའི་ཕྱིར་དང་། ། མ་ཕྲད་པར་མཚུངས་པས་སྐྱེད་པར་བྱེད་པ་
ཉིད་མ་ཡིན་ནོ་ཞེས་བྱ་བ་འདིའང་དངོས་པོ་མཐའ་དག་ལ་སྐུར་བ་འདེབས་པ་
ཡིན་པའི་ཕྱིར་ཏེ། ཁབ་ལེན་གྱིས་མ་ཕྲད་པ་རུང་བའི་ཡུལ་ན་གནས་པའི་
ལྕགས་འདྲེན་པ་བཞིན་དུ་མིག་གིས་མ་ཕྲད་པར་རུང་བའི་ཡུལ་ན་གནས་པའི་
གཟུགས་འཛིན་པའི་ཕྱིར་རོ། ། གཞན་ཡང་སུན་ཅི་ཕྱིན་དུ་རྒོལ་པ་ཉིད་དུའང་
འགྱུར་ཏེ། རང་གི་ཕྱོགས་གཞག་པ་དང་བྲལ་ཞིང་གཞན་གྱི་ཕྱོགས་སེལ་བ་
ཙམ་ལ་ཞུགས་པའི་ཕྱིར་རོ་ཞེ་ན། གཉིས་པ་ལ་གཉིས་ཏེ། ཁས་བླངས་མེད་
པས་རྩོད་པ་སེལ། ། སུན་འབྱིན་ལྷག་མས་རྩོད་པ་སེལ་བའོ། ། དང་པོ་ལ་
བཞི་སྟེ། བདེན་ཕྱོགས་མེད་པས་རྩོད་པའི་ཉེས་མི་མཚུངས། ། མ་དཔྱད་ཚེ་
ན་བྱ་བྱེད་འཐད་ པའི་ དཔེ། ། དཔྱད་ པའི་ ཉེས་ པ་ གཞན་ སྐྱོན་ཁོ་ནར་
བསྟན། ། རང་བཞིན་སྒྲུབ་པའི་གཏན་ཚིགས་དགོས་པ་མེད་པའོ། ། དང་པོ་
ནི། སུན་འབྱིན་སོགས་ཏེ། སུན་དབྱུང་བྱ་དང་འབྱིན་བྱེད་རང་བཞིན་གྱིས་
གྲུབ་པའི་ཕྱོགས་ཁས་མ་བླངས་པས་རང་གི་ཚིག་ལ་ཐལ་བ་མཚུངས་པའི་ལྟག་
ཆོད་དུ་མི་འགྱུར་ཞེས་པའོ། །
གཉིས་པ་ལ་གཉིས་ཏེ། སུན་འབྱིན་བྱ་བྱེད་འཐད་པའི་དཔེ། ། སྒྲུབ་
པའི་བྱ་བྱེད་འཐད་པའི་དཔེའོ། ། དང་པོ་ནི། ཇི་ལྟར་སོགས་ཏེ། ཕྲད་མ་
ཕྲད་ཀྱི་དཔྱད་པ་བོར་ནས་བརྟེན་ནས་བཏགས་པ་ཙམ་གྱི་སུན་དབྱུང་བྱ་སུན་
འབྱིན་པའི་རྣམ་གཞག་འཐད་ཅེས་པའོ། ། གཉིས་པ་ནི། མི་བདེན་སོགས་ཏེ།
དངོས་པོ་བཏགས་ཡོད་དུ་ཁས་བླངས་པ་དབུ་མ་པའི་ཕྱོགས་ལ་ཕྲད་མ་ཕྲད་ཀྱི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 471 །
རིགས་པས་རྣམ་པ་ཐམས་ཅད་དུ་གླགས་མི་རྙེད་དོ། ། ཇི་སྐད་དུ་འཕགས་པའི་
ལྷས། ཡོད་དང་མེད་དང་ཡོད་མེད་ཅེས། ། གང་ལ་ཕྱོགས་ནི་ཡོད་མིན་
པ། ། དེ་ལ་ཡུན་ནི་རིང་པོ་ནའང་། ། ཀླན་ཀ་བརྗོད་པར་ནུས་མ་ཡིན། །
ཞེསབྱ་བ་དང་། རྩ་ཤེར་ལས། སྟོང་པ་ཉིད་ཀྱིས་བརྩད་བྱས་ཚེ། ། གང་
ཞིག་ལན་འདེབས་སྨྲ་བྱེད་པ། ། དེ་ཡིས་ཐམས་ཅད་ལན་བཏབ་མིན། །
བསྒྲུབཔར་བྱ་དང་མཚུངས་པར་འགྱུར། ། ཞེས་གསུངས་སོ། ། དེ་ལྟ་བུའི་
རྩོད་པ་བོར་ནས། ། ཐ་སྙད་དུ་བསྒྲུབ་བྱ་སྒྲུབ་བྱེད་འཐད་པའི་དཔེ་ནི་མེ་ལོང་
གི་གཟུགས་བརྙན་ལ་རང་གི་བྱད་བཞིན་མཛེས་པར་སྒྲུབ་པའི་ནུས་པ་ཡོད་པར་
བཀོད་པའོ། ། འདིས་ནི་སྐྱེད་པར་བྱེད་པའི་རྒྱུ་ཁས་ལེན་ཚུལ་ཡང་ཤེས་པར་
བྱའོ། ། སྔར་གྱི་རྩོད་པ་དེ་དག་གི་ལན་དུ་སློབ་དཔོན་ལེགས་ལྡན་འབྱེད་ཀྱིས་
དབུ་མའི་བསྟན་བཅོས་འདིར་སྐྱེད་བྱེད་ཀྱི་རྒྱུ་སྐབས་སུ་བབ་ཀྱི། གསལ་བར་
བྱེད་པའི་རྒྱུ་ནི་མ་ཡིན་ལ། ཁྱོད་ཀྱིས་ཕྲད་མ་ཕྲད་ཀྱི་རྒོལ་བ་ནི་གསལ་བར་བྱེད་
པའི་རྒྱུ་ལ་སྨྲས་པ་ཡིན་གྱི། སྐྱེད་པར་བྱེད་པའི་རྒྱུ་ལ་ནི་མ་ཡིན་པས་ཁོ་བོ་ཅག་
གི་ཚིག་རྣམས་ལ་ལྟག་ཆོད་ཀྱི་སྐབས་མེད་དོ་ཞེས་སྨྲ་བར་བྱེད་པ་ནི་འདིའི་ལན་
མ་ཡིན་ཏེ། གཞན་གྱི་གླགས་དང་བཅས་པའི་ལན་བརྗོད་ན་ཕ་རོལ་པོ་མི་
བཟོད་ལ། སྐྱེད་བྱེད་ཀྱི་རྒྱུ་ལ་བདེན་པར་ཁས་བླངས་ན་ཕྲད་མ་ཕྲད་ཀྱི་དཔྱད་
པ་འཇུག་པ་ལྟར་གསལ་བྱེད་ཀྱི་རྒྱུ་ལའང་རང་བཞིན་གྱི་གྲུབ་པར་ཁས་བླངས་ན་
སྐྱོན་འདི་འཇུག་པར་མཚུངས་པའི་ཕྱིར་རོ། ། གཞན་ཡང་ལེགས་ལྡན་འདིས་
དབུ་མའི་བསྟན་བཅོས་སུ་རང་བཞིན་མེད་པར་དམ་བཅས་པའི་དོན་སྒྲུབ་པའི་
ཕྱིར་དུ་བཀོད་པའི་སྒྲུབ་བྱེད་ལ་གཞན་གྱིས་སུན་འབྱིན་པ་བཀོད་པ་རྣམས་ཀྱི་
སྐྱོན་སྤོང་ལ་ལྟག་ཆོད་ཀྱི་ལན་སྨྲ་བར་བྱེད་པས་འདི་ནི་གཞན་གྱིས་སུན་དབྱུང་
བརབྱ་བ་ཁོ་ན་ཡིན་ནོ། ། དེས་ན་ཁོ་བོ་ཅག་གིས་རང་བཞིན་གྱི་གྲུབ་པའི་



472
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཕྱོགས་ཁས་བླངས་ན་སྐྱེད་བྱེད་དང་གསལ་བྱེད་ཀྱི་རྒྱུ་གཉིས་ཀ་ལ་ཡང་ཕྲད་མ་
ཕྲད་ཀྱི་དཔྱད་པ་འཇུག་པས་དེ་ཁས་མི་ལེན་ཅེས་པའི་ལན་ཁོ་ན་མཛེས་སོ། །
གསུམ་པ་ནི། གལ་ཏེ་སོགས་སོ། །
བཞི་པ་ནི། དངོས་རྣམས་སོགས་ཏེ། དངོས་པོར་རང་བཞིན་མེད་
པར་སྒྲུབ་པའི་དཔེ་རྨི་ལམ་དང་སྒྱུ་མ་སོགས་ཡོད་པས་རང་བཞིན་མེད་པར་
རྟོགས་སུ་གཞུག་པར་ནུས་ལ་དངོས་པོ་བདེན་པར་སྒྲུབ་པའི་དཔེ་མེད་པས་དེ་
རྟོགས་སུ་གཞུག་པར་མི་ནུས་སོ། ། དེའི་ཕྱིར་རྟོག་གེ་བ་ཁྱོད་ལྷན་སྐྱེས་ཀྱི་
བདེན་འཛིན་དར་གྱི་ཁ་ཆུས་བཏུམས་པའི་སྟེང་དུ་ཀུན་བཏགས་ཀྱི་བདེན་
འཛིན་གྱི་རྒྱ་སྲན་ཏེ་མ་གཙུགས་ཏེ་འཇིག་རྟེན་བསླུ་བར་མ་བྱེད་ཅིག་ཅེས་
པའོ། ། གཉིས་པ་ནི། སུན་འབྱིན་སོགས་ཏེ། སུན་འབྱིན་ལྷག་མ་གོང་དུ་
བསྟན་པ་རྟེན་ཅིང་འབྲེལ་བར་འབྱུང་བ་རྣམ་པར་བཞག་པའི་སྐབས་སུ་མཐའ་
བཞིའི་སྐྱེ་བ་བཀག་ནས་བརྟེན་ནས་འབྱུང་བའི་སྐྱེ་བ་ ཁས་བླངས་པ་དང་།
བརྟེན་ནས་བཏགས་པ་རྣམ་པར་གཞག་པའི་སྐབས་སུ་གང་ཟག་རྣམ་པ་བདུན་
བཙལ་ན་མི་རྙེད་ཀྱང་བརྟེན་ནས་བཏགས་པའི་གང་ཟག་ཁས་བླངས་པ་གཉིས་
ཡིན་ལ། དེ་ཉིད་འདིར་ཕྲད་ནས་བསྐྱེད་དམ་མ་ཕྲད་པར་བསྐྱེད་ཅེས་པའི་
སུན་འབྱིན་གྱི་ལན་གྱི་ཆེད་དུ་བཏང་བར་བྱ་སྟེ། དེར་ཆོས་དང་གང་ཟག་རང་
བཞིན་གྱིས་གྲུབ་པའི་ཕྱོགས་ལ་གནོད་བྱེད་བརྗོད་པ་ཐམས་ཅད་འདིར་རྒྱུ་
འབྲས་རང་བཞིན་གྱིས་གྲུབ་པའི་ཕྱོགས་ལ་བརྗོད་ནུས་པའི་ཕྱིར་དང་། དེར་
རང་ཕྱོགས་ལ་སྐྱོན་སྤོང་ཚུལ་གྱི་རྣམ་གཞག་རྣམས་འདིར་རང་ལཕྲད་མཕྲད་ཀྱི་
དཔྱད་པ་མི་མཚུངས་པའི་ལན་དུ་ཡང་འགྱུར་བའི་ཕྱིར་རོ། ། སུན་ཅི་ཕྱིན་གྱི་
རྒོལ་བར་མི་འགྱུར་བ་ཡང་སྔར་བཤད་ཟིན་ཏེ། རྟོག་རྣམས་ལོག་པར་འགྱུར་
བ་གང་ཡིན་པ། ། རྣམ་པར་དཔྱོད་པའི་འབྲས་བུ་མཁས་རྣམས་གསུངས། །



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 473
ཞེས་རྣམ་པར་རྟོག་པ་ལྡོག་པ་ཉིད་བརྗོད་པར་འདོད་ཀྱི་དོན་དམ་པར་སུས་ཀྱང་
རང་གི་ཕྱོགས་མ་བཞག་ཅིང་གཞན་གྱི་ཕྱོགས་བཟློག་པ་ཡང་མེད་པའི་ཕྱིར་
རོ། ། རང་གི་ཚིག་ལ་ཐལ་མཚུངས་པའི་རྩོད་པ་དང་། སུན་ཅི་ཕྱིན་དུ་རྒོལ་
བར་ཐལ་བའི་རྩོད་པ་གཉིས་ལ་གནོད་བྱེད་དུ་བརྗོད་པའི་སུན་འབྱིན་གྱི་ལྷག་མ་
དངོས་པོ་མཐའ་དག་ལ་སྐུར་པ་འདེབས་པར་ཐལ་བའི་རྩོད་པའི་སུན་འབྱིན་
བདེན་གཉིས་ཀྱི་ལན་གྱི་ཕྱོགས་འདི་ཉིད་ཀྱིས་རྟོགས་པར་བྱ་སྟེ། ཐ་སྙད་དུ་
རྟེན་འབྱུང་གི་སྐྱེ་བ་ཁས་བླངས་པ་ཡིན་ལ། དོན་དམ་པར་ནི་སྐུར་པར་གདབ་
པར་བྱ་བའི་ཡུལ་དང་། འདེབས་པ་པོ་གཉིས་ཀ་ཡང་ཡོད་པ་མ་ཡིན་པའི་ཕྱིར་
རོ། ། འདི་དག་ལ་སྔ་མ་དག་བདག་མེད་རིགས་པས་བསྒྲུབ་པ་ཞེས་དང་།
འདི་མན་ཆད་ལ་ལུང་གིས་སྒྲུབ་པ་ཞེས་པའི་ས་བཅད་མཛད་མོད་ཀྱིས་སློབ་
དཔོན་འདིའི་བཞེད་པ་ནི་མཐའ་བཞིར་དཔྱད་ནས་ཕུང་པོ་བདེན་པའི་སྐྱེ་མེད་
དུ་རྟོགས་པ་མེད་པར་གང་ཟག་གི་བདག་མེད་མི་རྟོགས་པས་སྔར་བཤད་པ་དེ་
དག་ནི་ཐེག་པ་གསུམ་ཆར་གྱི་ཐུན་མོང་གི་རྟོག་བྱའི་དབང་དུ་བྱས་པ་ཡིན་ལ།
ཆོས་ཀྱི་བདག་མེད་དེ་ཉིད་རྒྱས་པར་ཕྱེ་ནས་ཐེག་ཆེན་གྱི་ཐུན་མོང་མ་ཡིན་པའི་
རྟོགས་བྱ་འདི་མན་ཆད་ཀྱིས་སྟོད་པར་བཞེད་དེ། ཉན་རང་ལ་ཆོས་ཀྱི་བདག་
མེད་རྟོགས་པ་ཡོད་པར་སྒྲུབ་བཞིན་དུ། བདག་མེད་འདི་ནི་འགྲོ་བ་རྣམ་གྲོལ་
ཕྱིར། ། ཞེས་པའི་འགྲེལ་པར་དེ་ལ་གང་ཟག་གི་བདག་མེད་པ་ནི་རང་སངས་
རྒྱུས་རྣམས་དང་། ཉན་ཐོས་རྣམས་རྣམ་པར་གྲོལ་བའི་ཕྱིར་བསྟན་ལ་བྱང་
ཆུབ་སེམས་དཔའ་རྣམས་རྣམ་པ་ཐམས་ཅད་མཁྱེན་པ་ཐོབ་པས་རྣམ་པར་གྲོལ་
བར་བྱ་བའི་ཕྱིར་གཉིས་ཀ་བསྟན་ཏོ། ། ཞེས་དང་། རྩ་བར། ཐེག་ཆེན་དུ་
ཡང་བཤད་པ་ཡིན་ཞེས་དང་། ཉན་རང་ལ་ཆོས་ཀྱི་བདག་མེད་རྫོགས་པར་
བསྒོམ་པ་མེད་པར་གསུངས་པ་རྣམས་གུང་མཐུན་པའི་ཕྱིར་རོ། །



474 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རྒྱུམཚན་དེས་ན་ད་ནི་སྤྱི་དོན་གཉིས་པ་ཐེག་པ་ཆེན་པོས་རྟོགས་བྱའི་
སྟོང་ཉིད་བཤད་པ་ལ་བཞི་སྟེ། དགོས་པའི་སྒོ་ནས་རྒྱས་པར་ཕྱེ་བའི་ཚུལ། །
དེ་ཉིད་ཐེག་པ་ཆེན་པོའི་རྟོགས་བྱར་བསྟན། ། སྟོང་གཞིའི་ཆོས་ཅན་སྒོ་ནས་
རྒྱས་པར་བཤད། ། ལུང་ཁུངས་སྨོས་ཏེ་སྔར་གྱི་མཇུག་སྡུད་བསྟན་པའོ། །
དང་པོ་ནི། བདག་མེད་སོགས་ཏེ། འདིའི་འགྲེལ་པར་སྔར་དྲངས་པའི་དེ་མ་
ཐག་ཏུ་ཉན་ཐོས་དང་རང་སངས་རྒྱས་རྣམས་ཀྱིས་ཀྱང་རྟེན་ཅིང་འབྲེལ་བར་
འབྱུང་བ་རྐྱེན་ཉིད་འདི་བ་ཙམ་མཐོང་མོད་ཀྱི་དེ་ལྟར་ན་ཡང་དེ་དག་ལ་ཆོས་ཀྱི་
བདག་མེད་པ་ཡོངས་སུ་རྫོགས་པ་བསྒོམས་པ་མེད་དོ། ། ཁམས་གསུམ་ན་སྤྱོད་
པའི་ཉོན་མོངས་པ་སྤོང་བའི་ ཐབས་ཙམ་ཞིག་ནི་ཡོད་དོ་ཞེས་ གསུངས་ལ།
དེའི་དོན་ལ་ཁ་ཅིག སྔར་བཤད་པ་ལྟར་གྱི་ཆོས་ཀྱི་བདག་མེད་པ་རྣམ་གྲངས་
དང་། དུས་ཀྱི་སྒོ་ནས་ཡོངས་སུ་རྫོགས་པར་བསྒོམ་པ་མེད་པ་སྟེ་ཞེས་དང་།
ཉོན་མོངས་ཀྱི་ས་བོན་གྱི་གཉེན་པོ་རྫོགས་པར་བསྒོམ་པ་ཡོད་ལ། ཤེས་བྱའི་
སྒྲིབ་པའི་གཉེན་པོ་རྫོགས་པར་བསྒོམ་པ་ནི་མེད་དོ་ཞེས་བྲིས་པ་ནི། མ་དག་ས་
བདུན་གྱི་སྐབས་སུ་ཤེས་སྒྲིབ་ཀྱི་གཉེན་པོ་མེད་པར་འདོད་པ་དང་འགལ་ཏེ།
རྣམ་གྲངས་དང་དུས་ཀྱི་སྒོ་ནས་ཆོས་ཀྱི་བདག་མེད་རྒྱས་པར་བསྒོམ་པ་ཉོན་སྒྲིབ་
ཙམ་སྤོང་བ་ལ་ངེས་པར་དགོས་སམ་མི་དགོས། དང་པོ་ལྟར་ན་ཉན་རང་ལ་དེ་
མེད་པར་འདོད་པ་དང་འགལ་ལ། ཕྱི་མ་ལྟར་ན་མ་དག་ས་བདུན་གྱི་སྐབས་སུ་
དེས་ཅི་ཞིག་བྱ། ལེགས་པར་སོམས་ཤིག །
གཉིས་པ་ནི། སྤྲོས་དང་སོགས་ཏེ། ཇི་སྐད་དུ་རབ་འབྱོར་གཞན་ཡང་
བྱང་ཆུབ་སེམས་དཔའི་ཐེག་པ་ཆེན་པོ་འདི་ལྟ་སྟེ། ནང་སྟོང་པ་ཉིད་དང་། ཕྱི་
སྟོང་པ་ཉིད་དང་། ཕྱི་ནང་སྟོང་པ་ཉིད་དང་། སྟོང་པ་ཉིད་སྟོང་པ་ཉིད་དང་།
ཆེན་པོ་སྟོང་པ་ཉིད་དང། དོན་དམ་པ་སྟོང་པ་ཉིད་དང་། འདུས་བྱས་སྟོང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 475
པ་ཉིད་དང་། འདུས་མ་བྱས་སྟོང་པ་ཉིད་དང༌། མཐའ་ལས་འདས་པ་སྟོང་པ་
ཉིད་དང་། ཐོག་མ་དང་ཐ་མ་མེད་པ་སྟོང་པ་ཉིད་དང་། དོར་བ་མེད་པ་སྟོང་
པ་ཉིད་དང་། རང་བཞིན་སྟོང་པ་ཉིད་དང་། ཆོས་ཐམས་ཅད་སྟོང་པ་ཉིད་
དང་། རང་གི་མཚན་ཉིད་སྟོང་པ་ཉིད་དང་། མི་དམིགས་པའི་སྟོང་པ་ཉིད་
དང་། དངོས་པོ་མེད་པའི་ངོ་བོ་ཉིད་སྟོང་པ་ཉིད་དོ། ། ཞེས་གསུངས་སོ། །
དེ་སྐད་དུ་སྟོང་པ་ཉིད་བཅུ་དྲུག་བསྟན་ནས། རབ་འབྱོར་གཞན་ཡང་དངོས་
པོ་ནི་དངོས་པོས་སྟོང་ངོ། ། དངོས་པོ་མེད་པ་ནི་དངོས་པོ་མེད་པས་སྟོང་
ངོ་། ། རང་བཞིན་ནི་རང་བཞིན་གྱིས་སྟོང་ངོ་། ། གཞན་གྱི་དངོས་པོ་ནི་
གཞན་གྱི་དངོས་པོས་སྟོང་ངོ་། །ཞེས་སླར་ཡང་སྟོང་པ་ཉིད་བཞི་བསྟན་
ཏོ། ། སྟོང་པ་ཉིད་འདི་རྣམས་ནི་ཐེག་པ་ཆེན་པོ་ཞེས་བྱའོ། ། སྟོང་པ་ཉིད་
དམ་སྟོང་པ་ཉིད་མ་ཡིན་པ་ནི་ཅུང་ཟད་ཀྱང་ཡོད་པ་མ་ཡིན་ཏེ། རྣམ་པ་དེ་ལྟ་
བུས་གདུལ་བྱའི་སྐྱེ་བོའི་དབང་གིས་གཟུགས་ལ་སོགས་པ་ལྟར་ཀུན་རྫོབ་ཏུ་
བསྙད་པར་ཟད་དོ། ། ཞེས་གསུངས་སོ། །
གསུམ་པ་ལ་གཉིས་ཏེ། རྒྱས་པའི་རབ་དབྱེ་བཅུ་དྲུག་བཤད། །
བསྡུས་པའི་རབ་དབྱེ་རྣམ་བཞི་བཤད་པའོ། ། དང་པོ་ལ་བཅུ་དྲུག་ཡོད་པ་ལས།
དང་པོ་ནང་སྟོང་པ་ཉིད་ནི་གང་ཕྱིར་སོགས་ཏེ། ཚིག་རྐང་དང་པོ་གཉིས་ཀྱིས་
མིག་རང་གི་ངོ་བོས་སྟོང་པ་མིག་གི་རང་བཞིན་ཡིན་པས་ནང་སྟོང་པ་ཉིད་དུ་
བསྟན་ཅིང་། དེ་ནས་གཉིས་ཀྱིས་སྐྱེ་མཆེད་གཞན་ལྔ་ལ་མཚོན་པར་བསྟན།
དེ་ནས་གཉིས་ཀྱིས་རང་བཞིན་གྱིས་སྟོང་པའི་སྒྲུབ་བྱེད་བསྟན། ཕྱི་མ་གཉིས་
ཀྱིས་ནང་གི་སྐྱེ་མཆེད་དྲུག་གི་རང་བཞིན་མེད་པ་ཉིད་ནང་སྟོང་པ་ཉིད་དུ་
བསྟན་ཏེ། དེས་སྟོང་ཉིད་གཞན་རྣམས་ལའང་མཚོན་པའོ། ། འདིར་ཁ་ཅིག་
པ་ཚབ་ཀྱི་འགྱུར་ལས། ཐེར་ཟུག་ཏུ་གནས་པ་མ་ཡིན་པ་ནི་རང་བཞིན་མི་



476
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འདོར་བ་བྱའོ། ། དེའང་དུས་ཅུང་ཞིག་གནས་ནས་ལྡོག་པར་འགྱུར་བས་
འཇིག་པ་མ་ཡིན་པ་ཉིད་ཀྱི་ཕྱིར་རོ་ཞེས་གསུངས་སོ། ། འདི་སྐད་བསྟན་པར་
འགྱུར་ཏེ། དངོས་པོ་གང་ཞིག་རང་བཞིན་དང་བཅས་པ་དེ་ཉིད་ནི་གོར་མ་
ཆག་པར་ཐེར་ཟུག་མ་ཡིན་པ་དང༌། མི་རྟག་པ་ཞིག་ཏུ་འགྱུར་དགོས་སོ་ཞེས་
བསྒྱུར་བ་ནི་འགྱུར་འཆུགས་པ་འདྲ་སྟེ། ཐེར་ཟུག་ཏུ་གནས་པ་རང་བཞིན་མི་
འདོར་པ་ལ་འཆད་དགོས་པའི་ཕྱིར་དང་། རང་བཞིན་དང་བཅས་ན་ཐེར་
ཟུག་མ་ཡིན་པ་དང་། མི་རྟག་པ་ཞིག་ཏུ་འགྱུར་དགོས་ན་རང་བཞིན་མེད་པའི་
སྒྲུབ་བྱེད་དུ་དེ་གཉིས་བཀོད་པ་དང་འགལ་བའི་ཕྱིར་རོ། ། དེས་ན་ནག་མཚོའི་
འགྱུར་ལ་དངོས་པོ་གང་ཞིག་རང་བཞིན་གྱིས་ཡོད་པ་དེ་ནི་ཐེར་ཟུག་ཏུ་གནས་
པའང་ཉམས་པར་འགྱུར་བ་ཞིག་ཏུ་འགྱུར་རོ། ། ཞེས་བསྒྱུར་བ་ལྟར་ལེགས་སོ་
ཞེསབྲིས་པ་ནི་མི་འཐད་དེ། ཐེར་ཟུག་གི་སྐད་དོད་ཀུ་ཊེཊྛ་ཞེས་པ་བརྩེགས་
པའམ། བསགས་པའམ། བྱས་པ་ལ་འཇུག་པས། མིག་སོགས་ཀྱི་རང་
བཞིན་སྟོང་པ་ཉིད་ནི་རང་བཞིན་ཡིན་ཏེ། ཐེར་ཟུག་གནས་པ་སྟེ་བྱས་པ་མ་
ཡིན། འཇིག་པ་སྟེ་མི་རྟག་པ་མ་ཡིན་པའི་ཕྱིར་ཞེས་པའི་དོན་དུ་འཆད་དགོས་
པའི་ཕྱིར་རོ། ། འདི་ནི་རྩ་ཤེར་ལས། རང་བཞིན་བྱས་པ་ཅན་ཞེས་བྱར། །
ཇི་ལྟར་བུར་ན་རུང་བར་འགྱུར། ། རང་བཞིན་དག་ནི་བཅོས་མིན་དང་། །
གཞན་ལ་ལྟོས་པ་མེད་པ་ཡིན། ། ཞེས་པའི་དོན་ཡིན་ནོ། ། ཕྱི་སྟོང་པ་ཉིད་ནི།
གང་ཕྱིར་སོགས་སོ། ། གཉིས་ཀ་སྟོང་པ་ཉིད་ནི། གཉིས་ཆར་སོགས་སོ། །
སྟོང་པ་ཉིད་སྟོང་པ་ཉིད་ནི། ཆོས་རྣམས་སོགས་ཏེ། འདིའི་སྟོང་གཞི་སྔར་
བཤད་པ་ལྟར་རང་རང་ངོ་བོས་སྟོང་པའི་སྟོང་ཉིད་ཡིན་པར་བཞེད་དོ། ། ཆེན་
པོསྟོང་པ་ཉིད་ནི། སེམས་ཅན་སོགས་སོ། ། དོན་དམ་པ་སྟོང་པ་ཉིད་ནི།
དེ་ནི་སོགས་སོ། ། འདུས་བྱས་སྟོང་པ་ཉིད་ནི། རྐྱེན་ལས་སོགས་སོ། །



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 477 །
འདུསམ་བྱས་སྟོང་པ་ཉིད་ནི། གང་ལ་སོགས་སོ། ། མཐའ་ལས་འདས་པ་
སྟོང་པ་ཉིད་ནི། གང་ལ་སོགས་སོ། ། ཐོག་མ་དང་ཐ་མ་མེད་པ་སྟོང་པ་ཉིད་
ནི། ཐོག་མར་སོགས་སོ། ། དོར་བ་མེད་པ་སྟོང་པ་ཉིད་ནི། དོར་བ་སོགས་
ཏེ། འགྲེལ་པར་མཚན་གཞི་གསལ་བར་མ་གསུངས་ཀྱང་། གཞན་དུ་བྱང་
ཕྱོགས་སོ་བདུན་ལ་བཤད་པ་དང་འདྲའོ། ། རང་བཞིན་སྟོང་པ་ཉིད་ནི།
འདུས་བྱས་སོགས་ཏེ། འདི་དང་སྟོང་པ་ཉིད་སྟོང་པ་ཉིད་སྟོང་གཞིའི་ཆོས་
ཅན་འདྲ་ཡང་། སྔ་མ་སྟོང་ཉིད་དངོས་པོའི་བློ་ཅན་གྱི་འཛིན་པ་བཟློག་པའི་
ཕྱིར་ཡིན་ལ། འདི་ནི་འཕགས་པ་རྣམས་ཀྱིས་ཤེས་མཐོང་གིས་གསར་དུ་བྱས་
སམ་སྙམ་པའི་དོགས་པ་བཟློག་པའི་ཕྱིར་དུ་ཡིན་ནོ། ། ཆོས་ཐམས་ཅད་སྟོང་པ་
ཉིད་ནི། ཁམས་བཅོ་ སོགས་ སོ། ། རང་གི་མཚན་ཉིད་སྟོང་པ་ཉིད་ནི།
གཟུགས་རུང་སོགས་ཏེ། ཚིག་རྐང་དང་པོ་གཉིས་ཀྱིས་སྟོང་ཉིད་ངོས་བཟུང་
ནས། དེ་ནས་ཚིག་བཅད་བཅུ་གསུམ་གྱིས་སྟོང་གཞིའི་ཆོས་ཅན་རྒྱས་པར་
བཤད་པ་སྟེ། གཟུགས་ནས་རྣམ་མཁྱེན་གྱི་བར་གྱི་རང་གི་མཚན་ཉིད་ངོས་
བཟུང་བའོ། ། འདི་ནི་རང་མཚན་དང་སྤྱི་མཚན་གཉིས་ཀྱི་ཟླས་ཕྱེ་བའི་རང་
མཚན་ཡིན་པས་མི་རྟག་སྡུག་བསྔལ་སོགས་སྡུག་བསྔལ་བདེན་པ་སྤྱིའི་མཚན་
ཉིད་དང་། འདི་ནས་བཤད་པ་ལྟ་བུ་གཟུགས་སོགས་རང་གི་མཚན་ཉིད་ཡིན་
པ་དབུ་མ་ཐལ་འགྱུར་བས་ཐ་སྙད་དུ་ཁས་མི་ལེན་པ་མ་ཡིན་ཏེ། ཆོས་མངོན་
པའི་མདོ་ལས་རང་གི་མཚན་ཉིད་དང་སྤྱིའི་མཚན་ཉིད་ཅེས་གསུངས་པའི་དོན་
མདོ་སྡེ་པས་དོན་དམ་པར་དོན་བྱེད་ནུས་མི་ནུས་ལ་འདོད་ཀྱང་། འདིར་ཐ་
སྙད་དུ་ཆོས་དེ་རང་ཉིད་ཐུན་མོང་མ་ཡིན་པར་མཚོན་པ་དང་། ཐུན་མོང་བར་
མཚན་པ་ལ་འཆད་པའི་ཕྱིར། དེ་ལྟར་ན་མདོ་ལས། ཆོས་དང༌། གང་ཟག་
དང་། དེ་དག་གི་ནང་མཚན་ཀུན་གཞི་དང་། ཉོན་ཡིད་དང་། རང་རིག་



478
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
དང་། སྣང་བ་སེམས་སུ་གསུངས་པ་དང་། བདེན་པ་བཞི་དང་། བདེན་པ་
གཉིས་ལ་སོགས་པ་གྲུབ་མཐའ་སྨྲ་བ་བཞི་ཆར་གྱིས་ཐ་སྙད་ཐུན་མོང་དུ་ཁས་
ལེན་དགོས་པ་རྣམས་ལ་རིགས་པས་དཔྱད་པའི་ཚེ་ངོས་འཛིན་ཚུལ་མི་འདྲ་བ་རེ་
རེ་ཡོད་པའི་གནད་མ་རྟོགས་པར་གཞི་གཅིག་དངོས་སྨྲ་བས་བདེན་གྲུབ་ཏུ་
གཏན་ལ་དབབ་པའི་ཕྱིར་ན་དབུ་མ་པས་ཐ་སྙད་དུའང་ཁས་མི་ལེན་ནོ་ཞེས་སྨྲ་
བརྣམས་ནི་གསུང་རབ་འཆད་མ་ཤེས་སོ། ། ཚིགས་བཅད་ཐམས་ནིསྟོང་ཚུལ་
རྒྱས་པར་བཤད་པའོ། ། ཁམས་ཀྱི་བདག་ཉིད་སྦྲུལ་གདུག་འདོད། ། ཅེས་
པའི་འགྲེལ་པར་འཛིན་པར་ཆོས་མཐུན་པའི་སྒོ་ནས་ཁམས་རྣམས་ནི་སྦྲུལ་
གདུག་པའི་མཚན་ཉིད་ཅན་ནོ་ཞེས་བྱ་བའི་དོན་ཏོ་ཞེས་གསུངས་པ་ལྟར་ན།
ཁམས་ཀྱི་སྐད་དོད་དྷ་ར་ཞེས་པ་འཛིན་པ་ལ་འཇུག་ཅིང་། སྦྲུལ་གདུག་པས་
སྲོག་ཆགས་འཛིན་པ་དང་ཆོས་མཚུངས་པ་སྟེ། མདོ་སྡེ་རྒྱན་ལས། ཐུགས་
རྗེའི་བདག་ཉིད་སྦྲུལ་ཆེན་ལྟ་བུས་རིགས་བཤད་དབུགས་འདྲའི་ཆོས་རྣམས་
ཀྱིས། ། ཞེས་གསུངས་པ་དང་མཐུན་ནོ། ། ཡང་གསེར་འོད་དམ་པའི་མདོ་
ལས། སྐྱེས་བུའི་ལུས་ཀྱི་ཁམས་དྲུག་པོ་ཁང་སྟོང་གཅིག་གི་ནང་དུ་སྦྲུལ་དྲུག་
གནས་པ་དང་འདྲ་བར་གསུངས་པ་ལྟར་ན་ཆོས་མཚུངས་སྔ་མ་དང་མི་འདྲ་བ་
ཞིག་ཀྱང་དགོས་པར་སྣང་ངོ་། ། མི་དམིགས་པ་སྟོང་པ་ཉིད་ནི། ད་ལྟར་
སོགས་སོ། ། དངོས་པོ་མེད་པའི་ངོ་བོ་ཉིད་སྟོང་པ་ཉིད་ནི། རྐྱེན་ལས་སོགས་
སོ། ། །
གཉིས་པ་བསྡུས་པའི་རབ་དབྱེ་རྣམ་བཞི་བཤད་པ་ལ། དངོས་པོ་སྟོང་
པ་ཉིད་ནི། དངོས་པོའི་ སོགས་སོ། ། དངོས་པོ་མེད་པ་སྟོང་པ་ཉིད་ནི།
མདོར་བསྡུས་སོགས་སོ། ། རང་གི་ངོ་བོ་སྟོང་པ་ཉིད་ནི། རང་བཞིན་སོགས་
སོ། ། འདིའི་སྟོང་གཞིའི་ཆོས་ཅན་སྟོང་ཉིད་ཡིན་ཡང་སྟོང་ཉིད་རྒྱུ་རྐྱེན་གྱིས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 479
བྱས་སམ་སྙམ་པའི་དོགས་པ་བཟློག་པའི་ཆེད་དུ་ཡིན་ནོ། ། གཞན་གྱི་ངོ་བོ་
སྟོང་པ་ཉིད་ནི། སངས་རྒྱས་སོགས་ཏེ། འདིའི་སྟོང་གཞིའི་ཆོས་ཅན་ཡང་
སྟོང་ཉིད་ཡིན་ལ། དེ་ལ་གཞན་གྱི་དངོས་པོ་ཞེས་བརྗོད་པའི་རྒྱུ་མཚན་ནི་
འགྲེལ་པར་གཞན་གྱི་དངོས་པོ་ནི་མཆོག་ཏུ་བྱུང་བའི་དེ་ཁོ་ན་ཉིད་དོ། །དེའི་
མཆོག་ཏུ་བྱུང་བ་ཉིད་ནི་རྟག་ཏུ་ཡོད་པ་ཉིད་དོ། ། རྣམ་པ་གཅིག་ཏུ་ན་གཞན་
གྱི་དངོས་པོ་ནི་ཡེ་ཤེས་ཕུལ་དུ་བྱུང་བས་རྟོགས་པར་བྱ་བའི་དངོས་པོ་སྟེ། དེ་ནི་
དེ་ཉིད་ཀྱིས་སྟོང་ངོ་། ། ཡང་ན་ཕ་རོལ་ན་ཡོད་པ་ནི་གཞན་གྱི་དངོས་པོའོ། །
འཁོར་བ་ལས་ཕྱིར་གཞན་གྱི་དངོས་པོ་ཞེས་བྱ་བ་ནི་ཡང་དག་པའི་མཐའ་སྟེ།
རྣམཔར་འགྱུར་བར་མེད་པའི་དོན་དེ་བཞིན་ཉིད་སྟོང་པ་ཉིད་ཀྱི་མཚན་ཉིད་
ཅན་གྱི་སྟོང་པ་ཉིད་ལ་ནི་གཞན་གྱི་དངོས་པོ་སྟོང་པ་ཉིད་དོ་ཞེས་བཤད་དོ། །
བཞི་པ་ལུང་ཁུངས་སྨོས་ཏེ་མཇུག་སྡུད་བསྟན་པ་ནི། ཤེས་རབ་སོགས་སོ། །
བཞི་པ་ཚུལ་དེ་ཐོབ་པའི་ཡོན་ཏན་བསྡུས་ཏེ་བསྟན་པ་ལ་གསུམ་སྟེ། དོན་དམ་
རྟོགས་པའི་ཡོན་ཏན། ཀུན་རྫོབ་རྟོགས་པའི་ཡོན་ཏན། ཟུང་དུ་འཇུག་པའི་
ཡོན་ཏན་ནོ། ། དང་པོ་ནི་དེ་ལྟར་སོགས་སོ། ། གཉིས་པ་ནི། རྟག་ཏུ་སོགས་
སོ། ། གསུམ་པ་ནི། ཀུན་རྫོབ་སོགས་སོ། ། སེམས་བསྐྱེད་པ་དྲུག་པ་བཤད་
ཟིན་ཏོ།། །།
སེམས་བསྐྱེད་པ་བདུན་པ་རིང་དུ་སོང་བ་ལ་གཉིས་ཏེ། སྙོམས་
པར་འཇུག་པའི་ཡོན་ཏན། ཕར་ཕྱིན་ལྷག་པའི་ཡོན་ཏན་ནོ། ། དང་པོ་ནི།
རིང་དུ་སོགས་ཏེ། མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས། བྱང་ཆུབ་
སེམས་དཔའི་ས་དྲུག་པ་ཡན་ཆད། བྱང་ཆུབ་སེམས་དཔའ་འགོག་པ་ལ་སྙོམས་
པར་འཇུག་སྟེ། བྱང་ཆུབ་སེམས་དཔའ་ས་བདུན་པ་འདི་ལ་གནས་པའི་བྱང་
ཆུབ་སེམས་དཔའ་ནི་སེམས་ཀྱི་སྐད་ཅིག་སྐད་ཅིག་ལ་ཡང་འགོག་པ་ལ་སྙོམས་



480
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པར་འཇུག་ཅིང་ལྡང་སྟེ། འགོག་པ་མངོན་དུ་བྱས་ཞེས་པ་ནི་མི་བྱའོ། ། ཞེས་
རྒྱས་པར་གསུངས་སོ། ། གཉིས་པ་ནི། ཐབས་ཀྱི་སོགས་ཏེ། འགྲེལ་པར།
ཤེས་རབ་ཉིད་རྣམ་པ་ཁྱད་པར་ཅན་དུ་ཞུགས་པ་ལ་ཐབས་དང་། སྨོན་ལམ་
དང་། སྟོབས་དང༌། ཡེ་ཤེས་ཞེས་ཤེས་པར་བྱ་སྟེ། རབ་ཏུ་རྣམ་པར་འབྱེད་
པའི་གནས་སྐབས་ཁོ་ནར་ཤེས་རབ་ལ་ཤེས་རབ་ཀྱི་ཕ་རོལ་དུ་ཕྱིན་པ་ཞེས་
བརྗོད་ཀྱི་གཞན་དུ་ནི་མ་ཡིན་ནོ། ། ཞེས་གསུངས། རྣམ་པ་ཁྱད་པར་ཅན་དུ་
ཞུགས་པའི་དོན་ནི་དབུས་མཐར། མི་ཟད་པ་དང་རྟགས་འཇུག་དང་། །
ངེས་དང་ལོངས་སྤྱོད་སྨིན་པར་བྱེད། ། ཞེས་པའི་དོན་ཏེ། སློབ་དཔོན་སེང་
གེ་བཟང་པོས་ཕ་རོལ་དུ་ཕྱིན་པ་བཞི་ནི། ཤེས་རབ་ཀྱི་ཕ་རོལ་དུ་ཕྱིན་པའི་ནང་
དུ་འདུས་པའི་ཕྱིར་ཞེས་གསུངས་པ་ལྟར་རོ། ། སེམས་བསྐྱེད་པ་བདུན་པ་
བཤད་ཟིན་ཏོ།། །།
སེམས་བསྐྱེད་པ་བརྒྱད་པ་མི་གཡོ་བ་ལ་གསུམ་སྟེ། སྔར་གྱི་དགེ་བ་
ལས་ལྷག་པའི་ཡོན་ཏན། ས་རང་གི་སྤང་རྟོགས་ཀྱི་ཡོན་ཏན། ས་ཕྱི་མ་རྫོགས་
པར་བྱེད་པའི་ཡོན་ཏན་ནོ། ། དང་པོ་ནི། ཡང་ཡང་སོགས་ཏེ། སྔར་གྱི་དགེ་
བ་ལས་ལྷག་པར་ཐོབ་ཚུལ་ནི། མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས་འདི་
ལྟ་སྟེ། དཔེར་ན། རྒྱམཚོ་ཆེན་པོར་འགྲོ་བའི་གྲུ་བོ་ཆེ་ནི་རྒྱ་མཚོ་ཆེན་པོ་ལ་མ་
ཐུག་གི་བར་དུ་ཆེད་དུ་བསྐྱོད་ཅིང་འགྲོ་བར་བྱ་བ་ཡིན་ཏེ། གང་གི་ཚེ་རྒྱ་མཚོ་
ཆེན་པོ་ལ་ཕྱིན་མ་ཐག་ཏུ་རླུང་གི་དཀྱིལ་འཁོར་གྱིས་བསྐྱོད་ནས་ཆེད་དུ་བསྐྱོད་
མི་དགོས་པར་འགྲོ་སྟེ། དེས་རྒྱ་མཚོ་ཆེན་པོ་ལ་ཉིན་གཅིག་ཅི་ཆོད་པ་དེ་ནི་སྔོན་
ཆེད་དུ་བསྐྱོད་ཅིང་འགྲོ་བས་ལོ་བརྒྱར་ཡངདེ་སྲིད་དུ་ཚད་མེད་པར་ཕྱིན་པར་མི་
ནུས་སོ། ། ཀྱེ་རྒྱལ་བའི་སྲས་དེ་བཞིན་དུ་བྱང་ཆུབ་སེམས་དཔའི་དགེ་བའི་རྩེ་
བའི་ཚོགས་ཤིན་ཏུ་བསགས་པ་ཐེག་པ་ཆེན་པོ་ཡང་དག་པར་སྒྲུབ་པ་ཡང་བྱང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 481
ཆུབ་སེམས་དཔའི་སྤྱོད་པའི་རྒྱ་མཚོ་ཕྱིན་ནས་ལྷུན་གྱིས་གྲུབ་པའི་ཡེ་ཤེས་ཀྱིས་
ཡུད་ཙམ་ཞིག་ལ་ཐམས་ཅད་མཁྱེན་པའི་ཡེ་ཤེས་ཅི་ཙམ་གནོན་པ་དེ་ནི་སྔོན་གྱི་
ཆེད་དུ་བྱ་བའི་ལས་ཀྱིས་བསྐལ་པ་འབུམ་དུའང་དེ་སྙེད་དུ་དཔག་ཏུ་མེད་པ་
གནོན་པར་མི་ནུས་སོ། །ཞེས་གསུངས་པ་ལྟ་བུའོ་ཞེས་གསུངས་སོ། །
གཉིས་པ་ལ་གསུམ་སྟེ། ཕར་ཕྱིན་ལྷག་པའི་ཡོན་ཏན། རྟོགས་པ་ལྷག་
པའི་ཡོན་ཏན། སྤང་བ་ལྷག་པའི་ཡོན་ཏན་ནོ། ། དང་པོ་ནི། འདི་ཡི་སོགས་
ཏེ། འགྲེལ་པར། འདིས་ས་དང་པོ་བསྐྱེད་པར་འགྱུར་པ་ན། སྨོན་ལམ་ཆེན་
པོ་བཅུ་ལ་སོགས་པ་སྨོན་ལམ་འབུམ་ཕྲག་གྲངས་མེད་པ་ཕྲག་བཅུ་གང་དག་
མངོན་པར་བཏབ་པ་དེ་དག་འདི་ལ་ཡོངས་སུ་དག་པར་འགྱུར་བས་འདིའི་སྨོན་
ལམ་གྱི་ཕ་རོལ་ཏུ་ཕྱིན་པ་ཆེས་ལྷག་པར་འགྱུར་རོ། ། བྱང་ཆུབ་སེམས་དཔའ་
རྣམས་ཀྱི་ས་མི་གཡོ་བ་དེ། གཞོན་ནུའི་སར་རྣམ་པར་གཞག་སྟེ། དགུ་པར་ནི་
རྒྱལ་ཚབ་ཐོབ་ལ། བཅུ་པ་ནི་འཁོར་ལོས་སྒྱུར་བ་ལྟར་རྒྱལ་བ་རྣམས་ཀྱིས་
དབང་བསྐུར་རོ། ། ཞེས་གསུངས་པ་ལྟར་རོ། ། གཉིས་པ་ནི། རྒྱལ་བ་
སོགས་ཏེ། ། འདི་ལ་མདོ་དགོད་པ་དང་། མདོའི་དོན་བཤད་པ་གཉིས།
དང་པོ་ནི། མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས་དག་དེ་ལྟར་བྱང་ཆུབ་
སེམས་དཔའི་ས་མི་གཡོ་བ་འདི་ལ་གནས་པའི་བྱང་ཆུབ་སེམས་དཔའ་སྔོན་གྱི་
སྨོན་ལམ་གྱི་སྟོབས་བསྐྱེད་པ་དང་། ཆོས་ཀྱི་སྒོའི་རྒྱུན་དེ་ལ་གནས་པ་དེ་ལ།
སངས་རྒྱས་བཅོམ་ལྡན་འདས་རྣམས་དེ་བཞིན་གཤེགས་པའི་ཡེ་ཤེས་ཉེ་བར་
སྒྲུབ་པར་ཡང་མཛད་དེ། དེ་ལ་འདི་སྐད་ཅེས་ཀྱང་བཀའ་སྩལ་ཏོ། ། རིགས་
ཀྱི་བུ་ལེགས་སོ་ལེགས་སོ། ། སངས་རྒྱས་ཀྱི་ཆོས་རྗེས་སུ་རྟོགས་པར་བྱ་བ་ལ་
འདི་ནི་དོན་དམ་པའི་བཟོད་པ་ཡང་ཡིན་ན། འོན་ཀྱང་རིགས་ཀྱི་བུ་གང་ངེད་
ཀྱི་སྟོབས་བཅུ་དང་མི་འཇིགས་པ་བཞི་ལ་སོགས་པ་སངས་རྒྱས་ཀྱི་ཆོས་མ་འདྲེས་



482
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པ་ཕུན་སུམ་ཚོགས་པ་དེ་ཁྱོད་ལ་མེད་ཀྱི་སངས་རྒྱས་ཀྱི་ཆོས་ཕུན་སུམ་ཚོགས་པ་
དེ་ཡོངས་སུ་བཙལ་ བའི་ ཕྱིར་སྦྱོར་བ་ བྱོས་ ཤིག ། བརྩོན་འགྲུས་རྩོམས་
ཤིག ། བཟོད་པའི་སྒོ་འདི་ཉིད་ཀྱང་མ་དོར་ཤིག ། རིགས་ཀྱི་བུ་ཁྱོད་ཀྱིས་དེ་
ལྟར་ཞི་བས་རྣམ་པར་ཐར་པ་གནས་པ་ཐོབ་ཀྱང་བྱིས་པ་སོ་སོའི་སྐྱེ་བོ་མ་ཞི་བ་
རབ་ཏུ་མ་ཞི་བ་ཉོན་མོངས་པ་སྣ་ཚོགས་ཀུན་དུ་འབྱུང་བར་འགྱུར་བ་རྣམ་པར་
རྟོག་པ་རྣམ་པ་སྣ་ཚོགས་ཀྱིས་ཡིད་དབྱེན་སྤྱོ་བ་འདི་དག་ལ་སོམས་ཤིག །
གཞན་ཡང་རིགས་ཀྱི་བུ་སྔོན་གྱི་སྨོན་ལམ་དང་ཞེས་རྒྱ་ཆེར་འབྱུང་བ་ནས་གལ་
ཏེ་སངས་རྒྱས་བཅོམ་ལྡན་འདས་དེ་དག་གིས་བྱང་ཆུབ་སེམས་དཔའ་དེ་ལ་
ཐམས་ཅད་མཁྱེན་པའི་ཡེ་ཤེས་མངོན་པར་སྒྲུབ་པའི་སྒོ་རྣམས་སུ་གཞུག་པར་མ་
མཛད་དུ་ཟིན་ན་དེ་དེ་ཉིད་ཀྱི་ཚེ་ཡོངས་སུ་མྱ་ངན་ལས་འདའ་བར་འགྱུར་ཏེ།
ཞེས་བྱ་བ་ལ་སོགས་པའི་བར་དུ་གསུངས་པ་ལྟ་བུའོ། །
གཉིས་པ་ལ་བཞི་སྟེ། འགོག་པ་ངོས་བཟུང་། དེ་ལས་བསླང་དགོས་
པའི་ཚད། བསླང་བའི་དགོས་པ། མ་བསླངས་པའི་ཉེས་དམིགས་སོ། །
དང་པོ་ནི་སྤྲོས་པ་མཐའ་དག་བཀག་པའི་ཆོས་དབྱིངས་ཐེག་ཆེན་རང་གི་རྟོགས་
བྱ་ཐུན་མོང་མ་ཡིན་པ་སྟེ། རང་གི་ངོ་བོའི་སྒོ་ནས་མིང་གིས་བརྗོད་པར་མི་ནུས་
ཀྱང་ཐ་སྙད་དུ་གདུལ་བྱ་ལ་བསྟན་པའི་ཚེ་འགོག་པ་ཞེས་ཐ་སྙད་བྱས་པ་སྟེ།
དོན་དམ་པ་ཞེས་དང་། ཆོས་དབྱིངས་ཞེས་སོགས་མིང་གི་ཐ་སྙད་བྱས་པ་དང་
འདྲའོ། ། དེ་ཉིད་ཡང་དག་མཐའ་ དང་དོན་ཅིག་པར་འགྲེལ་པ་འདིར་
གསུངས་ཤིང་། རྣམ་གྲངས་གཞན་ཡང་དབུས་མཐར། སྟོང་པ་ཉིད་ནི་མདོར་
བསྡུན། ། དེ་བཞིན་ཉིད་དང་ཡང་དག་མཐའ། ། མཚན་མ་མེད་དང་དོན་
དམདང་། ། ཆོས་ཀྱི་དབྱིངས་ནི་རྣམ་གྲངས་སོ། ། ཞེས་གསུངས་ལ། འདི་
དག་བྱང་ཆུབ་སེམས་འགྲེལ་ལས། བྱང་ཆུབ་སེམས་ཀྱི་རྣམ་གྲངས་སུ་གསུངས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 483
པདང་ཡང་གནད་གཅིག་སྟེ། གནས་སྐབས་དེར་རྟོགས་བྱ་རྟོགས་བྱེད་དམ་
ཡུལཡུལ་ཅན་ཐ་དད་དུ་མེད་པའི་ཕྱིར་རོ། ། གཉིས་པ་ནི། སྤྲོས་བྲལ་དེ་ཉིད་
ཐོས་བསམ་གྱིས་ཤེས་པ་ཐེག་ཆེན་གྱི་ཚོགས་ལམ་དང་། སྒོམ་བྱུང་གིས་གསལ་
སྣང་ཐོབ་པ་ཐེག་ཆེན་གྱི་སྦྱོར་ལམ་དང་། མངོན་སུམ་དུ་མཐོང་བ་མཐོང་ལམ་
ནས་ཡོད་ཀྱང་འགོག་པ་ཐོབ་ཅེས་པའི་ཐ་སྙད་ནི་མི་མཛད་ལ། དེ་ཉིད་ས་དྲུག་
པར་ཤེར་ཕྱིན་ལྷག་པར་ཐོབ་པས་རྗེས་ཐོབ་ཏུ་ཡང་མཚན་འཛིན་འགོག་པའི་
ནུས་པ་སྔ་མ་ལས་ཆེས་ལྷག་པའི་ནུས་པ་ཐོབ་པའི་ཚེ་ན་འགོག་པ་ཐོབ་ཅེས་པའི་
ཐ་སྙད་མཛད་ཅིང་ས་བདུན་པར་ནུས་པ་མཐར་ཐུག་པ་ཐོབ་པས། མདོ་སྡེ་
རྒྱུན་ལས། མཚན་མེད་ཅེས་པའི་ཐ་སྙད་ཀྱང་མཛད་ལ་མཚན་འཛིན་སྐྱེ་མི་
སྲིད་པ་ནི་མ་ཡིན་ནོ། ། དེ་ཉིད་ས་བརྒྱད་པར་མཚན་འཛིན་མ་ལུས་པར་
སྤངས་ཟིན་པས་རྩོལ་མེད་དུ་འཇོག་ནུས་པའི་ཚེ་ན་དགོས་པ་དང་བཅས་པ་
དང་། དགོས་པ་མེད་པ་གཉིས་ལས། དང་པོ་ནི། ས་དེའི་ངོས་སྐལ་གྱི་སྤང་
བྱ་སྤོང་བའི་ཆེད་དུ་མཉམ་པར་བཞག་པ་ཡིན་ལ། ཕྱི་མ་ནི་བསླང་དགོས་པའི་
ཚད་དོ། །ཁ་ཅིག་ གནད་འདི་མ་རྟོགས་པར་དེ་དག་གིས་ནི་ས་བརྒྱད་པར་
རྣམ་པར་མི་རྟོག་པའི་ཡེ་ཤེས་ལ་དབང་བསྒྱུར་ཐོབ་ནས་དེ་ཙམ་ལ་མཉམ་པར་
བཞག་པ་ན་དེ་ལས་བསླངས་ནས་སངས་རྒྱས་ཀྱི་སྟོབས་ལ་སོགས་པ་ཐོབ་པའི་
རྒྱུར་རྗེས་ཐོབ་ཏུ་ཚོགས་གསོག་པ་ལ་བསྐུལ་ཞིང་། ཆོས་ཉིད་མངོན་སུམ་དུ་
རྟོགས་པའི་མི་རྟོག་ཡེ་ཤེས་ཉན་རང་གིས་ཀྱང་འཐོབ་པར་གསུངས་པས།། དེ་
ཁོ་ན་ཉིད་ཀྱི་རྟོགས་པ་ཡོད་ན། ཚོགས་གཞན་སོག་པ་ལ་འབད་པ་མི་དགོས་ཀྱི།
དེ་ཉིད་ལ་གོམས་པས་ཆོག་གོ་ཞེས་པ་ནི་མི་མཁས་པའི་བབ་ཆོལ་དུ་སྨྲ་བའོ། །
ཞེས་བྲིས་སོ། ། མི་འཐད་དེ། ས་བརྒྱད་པར་རྣམ་པར་མི་རྟོག་པའི་ཡེ་ཤེས་ལ་
མཉམ་པར་བཞག་པ་ཙམ་ལས་བསླང་ན་དེ་ཉིད་སྐབས་དེར་འགོག་དགོས་པ་



484
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ལས། མདོ་ཉིད་ལས་སངས་རྒྱས་ཀྱི་ཆོས་རྗེས་སུ་རྟོགས་པར་བྱ་བ་ལ་འདི་ནི་
དོན་དམ་པའི་བཟོད་པ་ཡང་ཡིན་ནོ་ཞེས་དང་། རིགས་ཀྱི་བུ་ལེགས་སོ་ལེགས་
སོ་ཞེས་པའི་གཏང་རག་བྱིན་པ་མི་འཐད་པར་ཐལ་བའི་ཕྱིར་རོ། ། ཉན་རང་
ལ་བདག་མེད་གཉིས་རྟོགས་པ་ཡོད་ཀྱང་ཆོས་ཉིད་མངོན་སུམ་དུ་རྟོགས་པའི་མི་
རྟོག་ཡེ་ཤེས་ཡོད་པ་ནི་ཐེག་པ་ཆེ་ཆུང་ལྟ་བ་ཐ་དད་པར་མེད་པའི་ལུགས་སུ་སྣང་
བས་སྔར་བཀག་ཟིན་ནོ། ། གནད་ཀྱི་དོན་ནི་འདི་ཡིན་ཏེ། སྤྲོས་པ་མཐའ་
དག་བཀག་པའི་འགོག་པ་ལ་མཉམ་པར་བཞག་པ་ཙམ་དང༌། སྙོམས་པར་
འཇུག་པ་ཙམ་ནི་མ་བཀག་སྟེ། སྔར་བཤད་པ་ལྟར་དགོས་པ་ཡོད་པའི་ཚེ་
མཉམ་པར་བཞག་དགོས་པའི་ཕྱིར་དང་། གལ་ཏེ་བཀག་ན་སྙོམས་པར་འཇུག་
པ་ལ་ལེགས་སོ་བྱིན་ནས་བསླང་བ་མི་རིགས་པར་དང་པོ་ཉིད་ནས་སྙོམས་པར་
མ་འཇུག་ཅིག་ཅེས་བརྗོད་རིགས་པའི་ཕྱིར་རོ། ། དེས་ན་ངོས་སྐལ་གྱི་སྒྲིབ་པ་
སྤོང་བའི་ཚེ་མཉམ་པར་བཞག་ཟིན་ནས་ས་འདིར་རྩོལ་མེད་དུ་སྙོམས་པར་
འཇུག་ནུས་པས་དགོས་པ་མེད་བཞིན་དུ་མཉམ་པར་བཞག་པ་དང་། སྙོམས་
པར་འཇུག་པ་ཙམ་ཡང་བཀག་སྟེ། དེའི་ཚེ་སངས་རྒྱས་ཀྱི་ཆོས་སྒྲུབ་པ་དང་
སེམས་ཅན་གྱི་དོན་བྱེད་པ་གཉིས་ཀ་རྒྱུད་ཆད་པའི་ཕྱིར་རོ། ། འདི་ནི་ཤེར་
ཕྱིན་ལས་རྫོགས་སྨིན་སྦྱང་གསུམ་མ་བྱས་པར་ཡང་དག་མཐའ་མངོན་སུམ་དུ་
བྱེད་པ་བཀག་པ་དང་དོན་གཅིག་པའི་ཕྱིར་རོ། ། གསུམ་པ་ནི་འོན་ཀྱང་རིགས་
ཀྱི་བུ་གང་ངེད་ཀྱི་སྟོབས་བཅུ་དང་། ཞེས་སོགས་ཏེ་གོ་སླའོ། ། བཞི་པ་ནི་གལ་
ཏེ་སངས་རྒྱས་བཅོམ་འདས་དེ་དག་གིས་ཞེས་སོགས་ཏེ། དེ་ཉིད་ཀྱི་ཚེ་ཡོངས་
སུ་མྱ་ངན་ལས་འདའ་བར་འགྱུར་ཞེས་པའི་དོན། ཉིར་སྣང་ལས། འོ་ན་དེའི་
མྱ་ངན་ལས་འདས་པ་དེ་ནི་ཉན་ཐོས་ཀྱི་མྱ་ངན་འདས་ནི་མ་ཡིན་ཏེ། དེ་ཡིད་
ལ་བྱེད་པའི་ ས་ནི་སེམས་བསྐྱེད་པ་ནས་བརྩམས་ཏེ་རིང་དུ་སྤོང་བའི་ཕྱིར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 485
རོ། ། སངས་རྒྱས་ཀྱི་མྱ་ངན་ལས་འདས་པ་ཡང་མ་ཡིན་ཏེ། སྒོམ་པས་སྤང་
བརབྱ་བ་མ་སྤངས་པའི་ཕྱིར་རོ། ། དེས་ན་གང་ཞིག་ཡིན་ཅེ་ན་སྤྱིར་མྱང་
འདས་ལ་རྩེ་མོ་ཐོབ་ནས་དགེ་རྩ་ཆད་པ་མྱངན་ལས་འདས་པ་དང་། བཟོད་པ་
ཐོབ་པ་ནས་ངན་འགྲོ་མྱ་ངན་ལས་འདས་པ་དང་། བསམ་གཏན་ཐོབ་པ་དེའི་
ཡན་ལག་མྱ་ངན་ལས་འདས་པ་དང་། རྒྱུན་དུ་ཞུགས་པ་ན་སྲིད་པ་བརྒྱད་པ་མྱ་
ངན་ལས་འདས་པ་དང་། ཕྱིར་འོང་བ་འདོད་པའི་སྲིད་པ་གཉིས་པ་མྱ་ངན་
ལས་འདས་པ་དང༌། ཕྱིར་མི་འོང་ལ་འདོད་པའི་ཁམས་མྱ་ངན་ལས་འདས་པ་
དང་། དགྲ་བཅོམ་པ་རྣམས་ལ་ལྷག་བཅས་ལྷག་མེད་ཀྱི་མྱ་ངན་ལས་འདས་པ་
དང་། དགོངས་པ་ཅན་གྱི་མྱ་ངན་ལས་འདས་པ་དང་རྣམ་པ་བརྒྱད་ཡོད་པ་
ལས་ཕྱི་མ་སྟེ། རེ་ཞིག་གཞན་དོན་རྒྱུན་ཆད་པ་ལ་དགོངས་ནས་མྱང་འདས་སུ་
བཏགས་པ་ཡིན་པར་བཤད་དོ། །
གསུམ་པ་ནི་ཆགས་པ་སོགས་ཏེ། འགྲེལ་པར་རྣམ་པར་མི་རྟོག་པའི་ཡེ་
ཤེས་ཀྱི་ཉི་མ་ཤར་བས། མུན་པ་ལྟར་ཉོན་མོངས་པ་སྔར་བྱུང་བ་འཁོར་བར་སྐྱེ་
བའི་རྒྱུར་གྱུར་པ་ཁམས་གསུམ་ན་སྐྱོད་པ་གང་ཡིན་པ་དེ་དག་ཐམས་ཅད་ཀྱང་
རྩ་བ་དང་བཅས་པར་ཞི་བ་ཁོ་ན་འགྱུར་ལ། དེ་སྤངས་པས་ཁམས་གསུམ་གྱི་བླ་
མ་ཉིད་དུ་གྱུར་དུ་ཟིན་ཡང་ཞེས་གསུངས་པའི་དོན་རྣམ་པར་མི་རྟོག་པའི་ཡེ་
ཤེས་ཀྱི་ཉི་མ་ཤར་བ་ནི་དབང་བསྒྱུར་འཐོབ་པ་སྟེ། ས་བརྒྱད་པའི་སྐབས་
སོ། ། འཁོར་བར་སྐྱེ་བའི་རྒྱུ་ལ་གཉིས་ཏེ། སོ་སོ་སྐྱེ་བོའི་སྐབས་ཀྱི་ཉོན་མོངས་
པམཚན་ཉིད་པ་དང། མ་དག་ས་བདུན་གྱི་གནས་སྐབས་ཀྱི་རྣམ་རྟོག་ལ་ཉོན་
མོངས་ཀྱི་མིང་གིས་བཏགས་པའོ། ། རྩ་བ་དང་བཅས་པ་ནི་ས་བོན་སླར་མི་སྐྱེ་
བའི་ཆོས་ཅན་དུ་བྱས་པའོ། ། དེ་སྤངས་པས་ཁམས་གསུམ་གྱི་བླ་མ་ཉིད་དུ་
འགྱུར་བ་ནི་ཁམས་གསུམ་དུ་སྐྱེ་བ་མི་ལེན་པའོ། ། མདོར་ན་དཔལ་འཕྲེང་



486 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སོགས་ཀྱི་མདོའི་དགོངས་པ་རྒྱུད་བླ་དང་མངོན་རྟོགས་རྒྱན་གྱིས་འགྲེལ་པའི་ཚེ་
མ་རིག་བག་ཆགས་ཀྱི་ས་དང་། ཟག་མེད་ཀྱི་ལས་ལ་བརྟེན་ནས་བསམ་གྱིས་མི་
ཁྱབ་པའི་འཆི་འཕོ་བ་དང་། ཡིད་ཀྱི་རང་བཞིན་གྱི་ལུས་ལེན་པ་ས་བཅུ་པའི་
བར་དུ་ཡོད་པར་གསུངས་ལ། མདོ་སྡེ་ས་བཅུ་པ་སོགས་ཀྱི་དགོངས་པ་མདོ་སྡེ་
རྒྱུན་གྱིས་འགྲེལ་པའི་ཚེ་འཁོར་བར་སྐྱེ་བ་ལེན་པའི་སྒོ་ནས་སེམས་ཅན་གྱི་དོན་
བྱེད་པས་བདུན་པ་མན་ཆད་ན་ཡོད་ཅིང་། ས་བརྒྱད་པ་ནས་སྐྱེ་བ་མི་ལེན་པར་
སྤྲུལ་པའི་ལུས་ཀྱི་ཚོགས་རྫོགས་པར་གསུངས་པ་གཉིས་ཡོད་པ་ལས་འདི་ནི་ཕྱི་
མའི་དབང་དུ་བྱས་པ་སྟེ། གཞུང་འོག་མ་རྩ་འགྲེལ་གྱིས་ཤེས་སོ། ། ཁ་ཅིག་ས་
བརྒྱད་པ་ནས་ཉོན་མོངས་པ་རྩེ་བ་དང་བཅས་པ་སྤངས་ཞེས་པའི་ཚིག་གིས་
འཁྲུལ་གཞི་བྱས་ནས་ས་བདུན་པའི་བར་དུ་བདེན་འཛིན་ཅན་གྱི་ཉོན་མོངས་པ་
ཡོད་པར་འདོད་པ་ལ་ནི་སྔར་ལུང་རིགས་ཀྱི་དགག་པ་ཡང་ཡང་བྱས་པས་
བཏགསཟིན་པ་ལ་ཐག་པས་ཅི་ཞིག་བྱ། གསུམ་པ་ནི། འཁོར་བ་སོགས་ཏེ།
འགྲེལ་པར་འདིར་འཁོར་བ་ནི་འགགས་མོད་ཀྱི་དེ་ལྟར་ན་ཡང་འདི་ལ་དབང་
བཅུ་པོ་དག་ཉེ་བར་སྐྱེ་ལ། དེ་དག་གིས་ནི་ཡིད་ཀྱི་རང་བཞིན་གྱི་ལུས་ཀྱི་སྒོ་
ནས་བདག་ཉིད་ཀྱིས་དངོས་པོ་སྣ་ཚོགས་པར་སྟོན་པར་བྱེད་དོ། ། དེའི་ཕྱིར་
འདིའི་ཚོགས་མ་ལུས་པ་ཡོངས་སུ་རྫོགས་པར་མི་འགལ་ལོ། ། ཞེས་གསུངས་ཏེ།
ཡིད་ཀྱི་རང་བཞིན་གྱི་ལུས་ལ་སྔར་བཤད་པ་ལྟར་གཉིས་ཡོད་པར་གསལ་ལོ། །
ཁ་ཅིག དཔལ་ཕྲེང་གི་མདོ་ལས་བཤད་པ་ལྟར་གྱི་ཡིད་ཀྱི་རང་བཞིན་གྱི་ལུས་
ཀྱི་སྒོ་ནས་ཞེས་འཆད་པ་ནི་མདོ་སོ་སོའི་དགོངས་པ་མ་ཕྱེད་པ་སྟེ་སྔར་བཤད་
ཟིན་ཏོ། ། གཞུང་འདིའི་དགོངས་པ་ནི་ལས་ཉོན་གྱི་དབང་གིས་འཁོར་བར་སྐྱེ་
བས་དང་པོ་ནས་སྤངས། སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ནི་ས་
བརྒྱད་པ་ནས་སྤང་ཟིན་པས་དེ་ཡན་ཆད་དུ་དབང་བཅུའི་སྒོ་ནས་སངས་རྒྱས་ཀྱི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 487
ཆོས་རྫོགས་པར་བྱེད་ཅེས་པ་སྟེ་གཞུང་ཉིད་གསལ་ལོ། ། སེམས་བསྐྱེད་པ་
བརྒྱད་པ་བཤད་ཟིན་ཏོ།། ༈ །།
སེམས་བསྐྱེད་པ་དགུ་པ་ལེགས་པའི་བློ་གྲོས་ལ་གཉིས་ཏེ། ཕར་
ཕྱིན་ལྷག་པའི་ཡོན་ཏན། ཡོན་ཏན་གཞན་ཡང་ཐོབ་ཚུལ་ལོ། ། དང་པོ་ནི།
དགུ་པ་སོགས་སོ། ། གཉིས་པ་ནི། དེ་བཞིན་སོགས་ཏེ། སོ་སོ་ཡང་དག་
རིགས་བཞིའི་ས་མཚམས་ལ། བྱེ་བྲག་ཏུ་སྨྲ་བས་ཉན་ཐོས་དགྲ་བཅོམ་པས་
ཀྱང་ཐོབ་པར་འདོད་པ་དང་། སེམས་ཙམ་པས་ས་དགུ་པ་ནས་མཚན་ཉིད་པ་
ཐོབ་པར་འདོད་པ་དང། མངོན་རྟོགས་རྒྱན་ནས་སངས་རྒྱས་ཀྱི་ཐུན་མོང་མ་
ཡིན་པའི་ཡོན་ཏན་དུ་བཤད་པ་དང་གསུམ་ལས། དང་པོ་ནི། མངོན་པ་སྡེ་
བདུན་གྱི་དགོངས་པ་དང་། གཉིས་པ་ནི། མདོ་སྡེ་ས་བཅུ་པའི་དགོངས་པ་
དང་། གསུམ་པ་ནི། ཤེར་ཕྱིན་གྱི་མདོའི་དགོངས་པ་ཡིན་པས་སློབ་དཔོན་
འདིས་བར་པ་དེ་ཉིད་བཞེད་དེ། མདོ་སྡེ་ས་བཅུ་པའི་དགོངས་པ་འགྲེལ་པའི་
སྐབས་ཡིན་པའི་ཕྱིར་རོ། ། སེམས་བསྐྱེད་པ་དགུ་པ་བཤད་ཟིན་ཏོ།།༈ །། །
སེམས་བསྐྱེད་པ་བཅུ་པ་ཆོས་ཀྱི་སྤྲིན་ལ་གསུམ་སྟེ། རྒྱལ་ཚབ་ཏུ་
དབང་སྐུར་བ། ཕར་ཕྱིན་གྱི་ཡོན་ཏན་ལྷག་པ། ཕར་ཕྱིན་གྱི་སྒྲ་དོན་བཤད་
པའོ། ། དང་པོ་ནི། བཅུ་པའི་སོགས་ཏེ། བྱང་ཆུབ་སེམས་དཔའི་ས་བཅུ་པ་
ལ་གནས་པའི་བྱང་ཆུབ་སེམས་དཔའ་ལ་ནི་སངས་རྒྱས་བཅོམ་ལྡན་འདས་
རྣམས་ཀྱིས་དབང་བསྐུར་ཏེ། མདོ་སྡེ་ས་བཅུ་པ་ལས། དེ་ལ་ཏིང་ངེ་འཛིན་
གྲངས་མེད་པ་འབུམ་ཕྲག་བཅུ་ཅི་སྙེད་པའི་ཐ་མ་ལ་བྱང་ཆུབ་སེམས་དཔའི་ཏིང་
ངེ་འཛིན་ཐམས་ཅད་མཁྱེན་པའི་ཡེ་ཤེས་དང་ཁྱད་པར་མེད་པར་དབང་བསྐུར་
བ་དང་ལྡན་པ་ཞེས་བྱ་བ་མངོན་དུ་འགྱུར་ཏེ། དེ་མངོན་དུ་གྱུར་མ་ཐག་ཏུ་སྟོང་
གསུམ་འབུམ་ཕྲག་བཅུའི་གཏོས་དང་མཉམ་པའི་རིན་པོ་ཆེ་ཆེན་པོའི་པདྨ་རིན་



488
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
པོ་ཆེ་རྣམ་པ་ཐམས་ཅད་ཀྱི་མཆོག་དང་ལྡན་པས་སྤྲས་པ་ཞེས་བྱ་བ་ནས། རྒྱས་
པརསྟོང་གསུམ་འབུམ་ཕྲག་བཅུ་ཚང་བའི་རྡུལ་ཕྲ་རབ་ཀྱི་རྡུལ་སྙེད་ཀྱི་པདྨའི་
འཁོར་དང་ལྡན་པ་འབྱུང་བར་འགྱུར་ཏེ། བྱང་ཆུབ་སེམས་དཔའ་དེའི་ལུས་
ཀྱང་དེ་དང་འཚམས་ཤིང་དེའི་རྐྱེན་དུ་བབ་པར་གནས་སོ། ། དེ་ནི་ཏིང་ངེ་
འཛིན་དེ་ཐོབ་མ་ཐག་ཏུ་པདྨ་དེ་ལ་འདུག་པར་ཀུན་ཏུ་སྣང་ངོ༌། ། དེ་དེ་ལ་
འདུག་པ་དང༌། སངས་རྒྱས་བཅོམ་ལྡན་འདས་ཀྱི་ཞིང་དུ་ཀུན་ནས་གདན་
འཛོམས་པ་རྣམས་ཀྱི་མཛོད་སྤུ་ནས་འོད་ཟེར་དག་བྱུང་ནས་བྱང་ཆུབ་སེམས་
དཔའ་དེ་ལ་དབང་བསྐུར་བར་མཛད་དོ་ཞེས་བྱ་བའི་བར་དུ་གསུངས་པ་ལྟ་
བུའོ། ། གཉིས་པ་ནི། ཡེ་ཤེས་སོགས་སོ། ། གསུམ་པ་ནི། ཆར་སྤྲིན་སོགས་
སོ། ། སེམས་བསྐྱེད་པ་བཅུ་པ་བཤད་ཟིན་ཏོ།། །། ་
གསུམ་པ་རྣམ་གྲངས་ལྷག་པའི་སྒོ་ནས་སའི་ཡོན་ཏན་བསྟན་པ་
ལ་གཉིས་ཏེ། ས་བདུན་ཡོན་ཏན་གྲངས་ཀྱིས་བསྒྲེ་བའི་ཚུལ། ས་གསུམ་ཡོན་
ཏན་རྡུལ་གྱིས་བསྒྲེ་བའི་ཚུལ་ལོ། ། དང་པོ་ལ་གཉིས་ཏེ། དང་པོའི་ཡོན་ཏན་
བརྒྱ་ཕྲག་བཅུ་གཉིས་བཤད། གཉིས་པ་སོགས་ལ་འགྱུར་གྱིས་བསྒྲེ་ཚུལ་བཤད་
པའོ། དང་པོ་ནི། དེ་ཚེ་སོགས་ཏེ། འགྲེལ་པར་མདོ་དྲངས་པའི་གོ་རིམ་དང་
ཅུང་ཟད་མི་མཐུན་པ་འབྱུང་བ་ནི། ཏིང་ངེ་འཛིན་བརྒྱ་ཐོབ་ཅིང་དེ་དག་ལ་
སྙོམས་པར་འཇུག་པ་སྟེ། སངས་རྒྱས་བརྒྱ་མཐོང་བ་དང་། དེ་དག་གི་བྱིན་
གྱིས་བརླབས་ཀྱང་ཡང་དག་པར་ཤེས་པ་དང་། འཇིག་རྟེན་གྱི་ཁམས་བརྒྱ་
གཡོ་བར་བྱེད་པ་དང་། ཞིང་བརྒྱར་ཡང་འགྲོ་བ་དང་། འཇིག་རྟེན་གྱི་ཁམས་
བརྒྱར་སྣང་བར་བྱེད་པ་དང་། སེམས་ཅན་བརྒྱ་ཡོངས་སུ་སྨིན་པར་བྱེད་པ་
དང་། བསྐལ་པ་བརྒྱར་གནས་པར་བྱེད་པ་དང་། བསྐལ་པ་བརྒྱ་ལ་སྔོན་དང་
ཕྱི་མའི་མཐར་འཇུག་པ་དང་། ཆོས་ཀྱི་སྒོ་བརྒྱ་རྣམ་པར་འབྱེད་པ་དང་། ལུས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 489
བརྒྱ་ཀུན་དུ་སྟོན་པ་དང་། ལུས་རེ་རེ་ཡང་འཁོར་བྱང་ཆུབ་སེམས་དཔའ་བརྒྱ་
བརྒྱ་དང་ལྡན་པར་ཀུན་དུ་སྟོན་པ་ཞེས་འབྱུང་ངོ་། ། གཉིས་པ་ནི། བློ་ལྡན་
སོགས་སོ། ། གཉིས་པ་ལ་གསུམ་སྟེ། ས་བརྒྱད་པའི། ས་དགུ་པའི། ས་བཅུ་
པའི་ཡོན་ཏན་ནོ། ། དང་པོ་ནི་མི་གཡོའི་སོགས་སོ། ། གཉིས་པ་ནི་ལེགས་
པའི་སོགས་སོ། ། གསུམ་པ་ལ་གཉིས་ཏེ། གྲངས་ཀྱིས་བསྒྲེ་བའི་ཡོན་ཏན།
སྤྲུལ་པ་སྟོན་པའི་ཡོན་ཏན་ནོ། ། དང་པོ་ནི། རེ་ཞིག་སོགས་སོ། ། གཉིས་པ་
ནི། བ་སྤུའི་སོགས་སོ། །
གཉིས་པ་འབྲས་བུ་སངས་རྒྱས་ཀྱི་ས་ལ་གཉིས་ཏེ། སྤྱིའི་རྣམ་པར་
བཞག་པ་དང་། གཞུང་གི་དོན་ལ་འཇུག་པའོ། ། དང་པོ་ལ་བཞི་སྟེ། སངས་
རྒྱས་ལ་ཡེ་ཤེས་མེད་པའི་ཕྱོགས་དགག གཉིས་སྣང་ཡོད་པའི་ཕྱོགས་དགག
རང་ལུགས་འཐད་ལྡན་བཞག ཐུན་མོང་མ་ཡིན་པའི་སྐུའི་རྣམ་གཞག་བཤད་
པའོ། ། དང་པོ་ནི་སྔོན་གྱི་དབུ་མ་པར་རློམ་པ་ཁ་ཅིག ཡུལ་ཅན་ཤེས་པ་དང་།
ཤེསབྱའི་སྣང་བ་ཐམས་ཅད་ཀྱི་རྒྱུ་ནི་མ་རིག་པ་ཡིན་ལ། དེ་ཉིད་ལམ་གོམས་
པར་བྱས་པས་རིམ་གྱིས་སྤངས་ཏེ། བག་ཆགས་ཤིན་ཏུ་ཕྲ་བའང་ས་བཅུ་རྒྱུན་
གྱི་ཐམ་ལ་རྡོ་རྗེ་ལྟ་བུའི་ཏིང་ངེ་འཛིན་གྱིས་དྲུངས་ནས་ཕྱུངས་ནས་དེའི་རྗེས་སུ་
ནམ་མཁའ་ལ་འཇའ་ཡལ་བ་ལྟར་རིག་པ་ཆོས་ཀྱི་དབྱིངས་ལ་ཐིམ་ནས་དབྱིངས་
སྒྲིབ་བྲལ་འབའ་ཞིག་ཏུ་གྱུར་པ་ཡིན་གྱི། སྐུ་དང་ཕྲིན་ལས་དང་། ཡེ་ཤེས་ཀྱི་
སྣང་བ་ཐམས་ཅད་ནི་གཞན་སྣང་འབའ་ཞིག་གོ་ཞེས་འདོད་དོ། ། དེ་ལ་ཤེས་
པ་དང་། ཤེས་བྱའི་སྣང་བ་ཐམས་ཅད་ཀྱི་རྒྱུ་མ་རིག་པ་ཡིན་པ་ཡང་མི་འཐད་
དེ། མ་རིག་པ་ནི་འཁྲུལ་སྣང་གི་རྐྱེན་ཙམ་དུ་ཟད་ཀྱི་རྒྱུ་ནི་རང་རང་གི་རྒྱུ་རྐྱེན་
སྔམ་ཉིད་ཡིན་པའི་ཕྱིར། གཞན་དུ་ན་རྒྱུན་མཐའི་ཡེ་ཤེས་ཉིད་ཀྱང་མ་རིག་
པའི་འབྲས་བུ་ཡིན་པས་སྤང་བྱར་འགྱུར་ལ། དེ་ལྟར་ན་རང་ངམ་གཉེན་པོ་



490
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཞན་གྱིས་སྤང་བ་གང་ཡིན། རང་ཉིད་ཀྱིས་སྤོང་བ་ཡང་མ་ཡིན་ཏེ། རང་
ཉིད་རང་གི་སྤང་བྱར་འགལ་བས་སོ། ། གཉེན་པོ་གཞན་གྱིས་ཀྱང་མ་ཡིན་ཏེ་
སློབ་ལམ་ལ་དེ་བས་སྟོབས་ཆེ་བ་མེད་ཅིང་། སངས་རྒྱས་ལའང་ཡེ་ཤེས་མེད་
པས་སོ། ། ཅི་སྟེ་གཉེན་པོས་སྤོང་བ་མ་ཡིན་གྱི་རྒྱུ་བག་ཆགས་ཟད་པས་རང་
འགགས་སུ་འགྱུར་རོ་སྙམ་ན། བག་ཆགས་དེ་ཉིད་གང་གིས་སྤོང་། རྒྱུན་
མཐའི་ཡེ་ཤེས་ཀྱིས་སྤོང་སྙམ་ན་དེ་ཡང་ཁྱེད་ལ་མི་རུང་སྟེ། རྒྱུན་མཐའི་ཡེ་ཤེས་
ནི་འཁྲུལ་སྣང་ཡིན་པས་དེ་སྤོང་བར་མི་ནུས་ཏེ། སྤང་བྱ་ཐམས་ཅད་ཀྱི་ནང་
ནས་ཤིན་དུ་སྤང་དཀའ་བ་ཡིན་པས་སོ། ། ཤིན་ཏུ་སྤང་དཀའ་བ་དེ་དག་གི་
གཉེན་པོ་མི་དགོས་པས་རང་འགག་སུ་འགྱུར་ན། གོང་གི་སྤང་བྱ་རྣམས་ནི་
སྤང་སླ་བས། གཉེན་པོ་མི་དགོས་པར་འགྱུར་ལ། དེ་ལྟར་གཉེན་པོ་བསྒོམས་
པ་ལ་མི་ལྟོས་པར་འགྲོ་བ་ཐམས་ཅད་འབད་མེད་དུ་གྲོལ་བར་ཐལ་བ་ལ་བཟློག་
ཏུམེད་དོ། ། རྒྱུན་མཐའི་ཡེ་ཤེས་དེས་རིག་པ་ཕྱི་མ་བསྐྱེད་ན་སངས་རྒྱས་ཀྱི་
སར་རིག་པ་མེད་པ་འགལ་ཞིང༌། མི་སྐྱེད་ན་ཆོས་དབྱིངས་བསྟོད་པར་ས་དང་
པོ་ནས་སངས་རྒྱས་ཀྱི་སའི་བར་དུ་ཆོས་སྐུ་རྟོགས་པ་གོང་འཕེལ་དུ་འགྱུར་བ་
ཚེས་གཅིག་ནས་བཅོ་ལྔའི་བར་གྱི་ཟླ་བའི་དཔེ་དང་སྦྱར་ཏེ་གསུངས་པ་དང་
འགལ་ལོ། ། རྒྱུན་མཐའི་ཡེ་ཤེས་ཀྱིས་ཡེ་ཤེས་དང་། སྤང་བྱ་གཉིས་ཀྱི་ནང་
ནས་སྤང་བྱ་རྒྱུན་གཅོད་པར་བྱེད་པ་ཡིན་གྱི་ཡེ་ཤེས་རྒྱུན་གཅོད་པ་ནི་མི་འཐད་
དེ། ཆོས་དབྱིངས་བསྟོད་པ་ལས། ཇི་ལྟར་འོ་མ་དང་འདྲེས་ཆུ། ། སྣོད་
གཅིག་ན་ནི་གནས་པ་ལས། ། ངང་པ་འོ་མ་འཐུང་བྱེད་ཅིང་། ། ཆུ་ནི་མ་ཡིན་
དེ་བཞིན་གནས། ། དེ་ཉིད་ཉོན་མོངས་ཀྱིས་གཡོགས་ན། ། ཡེ་ཤེས་ལུས་ནི་
གཅིག་གནས་ཀྱང་། ། རྣལ་འབྱོར་པ་ཡིས་ཡེ་ཤེས་ལེན། ། མི་ཤེས་པ་ནི་
འདོར་བར་བྱེད། ། ཅེས་གསུངས་པས་སོ། སྐུ་དང་ཡེ་ཤེས་ལ་སོགས་པ་རང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 491
རྒྱུད་ཀྱིས་བསྡུས་པ་མེད་པར་གཞན་སྣང་ཁོ་ན་ཡིན་ན་ཚོགས་ལམ་པ་ལྟ་བུ་ལ་
དངོས་སུ་སྣང་བ་དེ་ཉིད། དེ་དག་གི་སེམས་ཡིན་ནམ། དེ་ལས་གཞན་པ་ཞིག་
ཡིན། དང་པོ་ལྟར་ན་ཚོགས་ལམ་ཐོབ་པ་ཉིད་ན་སྟོབས་བཅུ་ལ་སོགས་པ་ཡེ་
ཤེས་ཐམས་ཅད་དང་། མཚན་དཔེ་ལ་སོགས་པའི་གཟུགས་སྐུའི་ཡོན་ཏན་
ཐམས་ཅད་ཡོངས་སུ་རྫོགས་པར་འགྱུར་ཏེ། དེ་དག་ཏུ་སྣང་བ་ནི་ཚོགས་ལམ་
པརང་གི་སེམས་ཡིན་ཞིང་། དེ་ལས་གཞན་པའི་སྐུ་དང་ཡེ་ཤེས་སངས་རྒྱས་
རང་རྒྱུད་ཀྱིས་བསྡུས་པ་མེད་པའི་ཕྱིར་རོ། ། གཞན་ཡིན་ན་སངས་རྒྱས་རང་
སྣང་དང་གདུལ་བྱའི་སེམས་སྣང་གཉིས་ཀ་ལས་མ་གཏོགས་པའི་སྐུ་དང་ཡེ་ཤེས་
ལ་སོགས་པ་ནི་ངོ་མཚར་བའི་གནས་སོ། ། གཉིས་པ་ནི་ཕྱིས་ཀྱི་དབུ་མ་པར་
རློམ་པ་ཁ་ཅིག འདི་ལ་སངས་རྒྱས་མ་ཐོབ་བར་དུ་བློ་གཅིག་གིས་སྐད་ཅིག་མ་
གཅིག་ལ་ཆོས་ཅན་སོ་སོར་སྣང་བ་དང་། ཆོས་ཉིད་གཉིས་ཀ་དངོས་སུ་མཁྱེན་
པམི་འོང་བས་དེ་ཉིད་མཁྱེན་པ་རེས་འཇོག་ཏུ་འོང་ངོ་། ། བདེན་འཛིན་གྱི་
བག་ཆགས་མ་ལུས་པ་ཟད་དེ་སངས་རྒྱས་པ་ན་དུས་རྟག་ཏུ་དོན་དམ་བདེན་པ་
མངོན་སུམ་དུ་རྟོགས་པའི་མཉམ་བཞག་ལ་བཞུགས་པས་དེ་ལས་བཞེངས་པའི་
མཉམ་རྗེས་རེས་འཇོག་མེད་པའི་ཕྱིར་དང་། བདེན་གཉིས་རང་འགྲེལ་ལས།
མཁྱེན་པའི་སྐད་ཅིག་གཅིག་གིས་ནི། ། ཤེས་བྱའི་དཀྱིལ་འཁོར་ཀུན་ཁྱབ་
ཅན། ། ཞེས་གསུངས་པ་ལྟར་ཡིན་པས་མཉམ་བཞག་གི་ཡེ་ཤེས་དེ་ལས་ངོ་བོ་
ཐ་དད་པའི་ཇི་སྙེད་པ་མཁྱེན་པའི་རྗེས་ཐོབ་ཀྱི་ཡེ་ཤེས་མེད་པའི་ཕྱིར་ན་ཡེ་ཤེས་
གཅིག་གིས་བདེན་པ་གཉིས་ཀྱི་ཤེས་བྱ་ཐམས་ཅད་མཁྱེན་པར་འདོད་དགོས་
སོ། ། གང་གི་ཚེ་ཆོས་ཉིད་ལ་ལྟོས་ཏེ་ཇི་ལྟ་བ་མཁྱེན་པའི་ཡེ་ཤེས་སུ་སོང་བ་དེའི་
ཚེ་བློ་དེའི་ངོར་གཉིས་སུ་སྣང་བ་ཐམས་ཅད་ཉེ་བར་ཞི་བས་ཡེ་ཤེས་དེ་ཆུ་ལ་ཆུ་
བཞག་པ་བཞིན་དུ་རོ་གཅིག་ཏུ་ཞུགས་པ་ཡིན་ལ་གང་གི་ཚེ་ཆོས་ཅན་ལ་ལྟོས་ཏེ་



492 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཇི་སྙེད་པ་མཁྱེན་པར་སོང་བར་དེའི་ཚེ་ཡུལ་ཅན་སོ་སོར་སྣང་བའི་གཉིས་སྣང་
ཡོད་ཀྱང་གཉིས་སྣང་འཁྲུལ་བའི་བག་ཆགས་དྲུང་ནས་ཕྱུང་བས་སྣང་ཡུལ་ལ་མ་
འཁྲུལ་བའི་གཉིས་སྣང་ཡིན་གྱི་འཁྲུལ་པའི་སྣང་བ་མ་ཡིན་ཏེ། འདི་མ་འཁྲུལ་
བའི་ཚུལ་གཞན་དུ་ལེགས་པར་བཤད་ཟིན་ཏོ། ། སངས་རྒྱས་ཀྱི་སར་མཉམ་
རྗེས་གཉིས་ཀ་ཡོད་པ་ནི། རྒྱུད་བླ་མ་ལས། ཤེས་རབ་ཡེ་ཤེས་རྣམས་གྲོལ་རྣམ་
ཞེས་སོགས་ཀྱིས་བསྟན་ལ། རྗེས་ལས་ཐོབ་པ་ཞེས་པའི་དོན་ཡང་མཉམ་བཞག་
ལས་ལངས་པའི་རྗེས་ཞེས་དུས་སྔ་ཕྱིའི་རྗེས་མ་ཡིན་གྱི་མཉམ་བཞག་དེའི་སྟོབས་
ཀྱི་ཐོབ་པའམ་དེ་ལས་བྱུང་བའི་དོན་ཏོ། ། དེས་ན་ཆོས་ཅན་ལ་ལྟོས་ཏེ་ཅི་ལྟ་བ་
མཁྱེན་པ་མ་ཡིན་ནོ། ། དོན་འདི་ལེགས་པར་ཤེས་ན་བདེན་གཉིས་ལས།
བརྟགས་པའི་ངོ་བོས་དབེན་པ་ཡི། ། ཅི་ལྟར་སྣང་བ་འདི་ཁོ་ན། ། བརྟེན་ཏེ་
སྐྱེས་པ་ཐམས་ཅད་ནི། ། ཐམས་ཅད་མཁྱེན་པས་མངོན་སུམ་གཟིགས། །
ཞེས་སོགས་ཀྱི་དོན་ཡང་ཅི་ལྟ་བ་བཞིན་རྟོགས་པར་འགྱུར་རོ། ། ཞེས་བྱ་བ་
བྲིས་སོ། ། དེ་ལ་སངས་རྒྱས་ཀྱི་སར་མཉམ་རྗེས་རེས་འཇོག་མེད་པ་དང་ཡེ་
ཤེས་གཅིག་གིས་ཤེས་བྱ་མ་ལུས་པ་ཅིག་ཆར་དུ་མཁྱེན་པ་དོན་ལ་འཐད་ཀྱང་
ཁྱེད་ལ་འགལ་ཏེ། ཆོས་ཉིད་ལ་ལྟོས་ཏེ་ཇི་ལྟ་བམཁྱེན་པའི་ཡེ་ཤེས་སུ་སོང་བའི་
བློ་དེ་ཉིད་ཆོས་ཅན་ལ་ལྟོས་ཏེ་ཇི་སྙེད་པ་མཁྱེན་པའི་ཡེ་ཤེས་སུ་སོང་ངམ་མ་སོང་།
སོངན་དེའི་ཚེ་གཉིས་སྣང་ཡོད་པར་འགྱུར་ཏེ། ཆོས་ཅན་ལ་ལྟོས་ཏེ་ཇི་སྙེད་
པར་སོང་བའི་བློ་ཡིན་པའི་ཕྱིར། ཁྱབ་པ་ཁས། མ་སོང་ན་དེའི་ཚེ་བློ་དེ་ལས་
གཞན་པ་ཞིག་ཆོས་ཅན་ལ་ལྟོས་ཏེ་ཇི་སྙེད་པར་སོང་བ་ཡིན་ནམ། དེའི་རྗེས་སུ་
བྱུང་བའི་བློ་ཞིག་དེར་སོང་བ་ཡིན། དང་པོ་ལྟར་ན་བློ་གཅིག་གིས་ཆོས་ཅན་
དང་། ཆོས་ཉིད་ཅིག་ཆར་དུ་མཁྱེན་པར་འདོད་པ་དང་འགལ་ལ། ཕྱི་མ་ལྟར་
ན་མཉམ་རྗེས་རེས་འཇོག་མེད་པ་དང་འགལ་ལོ། ། ཇི་སྙེད་པ་མཁྱེན་པའི་ཡེ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 493
ཤེས་ལ་གཉིས་སྣང་ཡོད་པ་ཡང་མི་འཐད་དེ། དེས་གཉིས་སྣང་གི་བག་ཆགས་
མ་ལུས་པར་སྤང་བའི་ཕྱིར། མ་ཁྱབ་ན། གཉིས་སྣང་འཁྲུལ་པའི་བག་ཆགས་
མ་ལུས་པར་སྤངས་ན་གཉིས་སྣང་འཁྲུལ་པ་མེད་པས་ཁྱབ་པར་འདོད་པ་ཅི་ཞིག
བློ་གཅིག་ཉིད་ཅི་ལྟ་བ་ལ་ལྟོས་ནས་གཉིས་སྣང་ནུབ་པ་དང་། ཇི་སྙེད་པ་ལ་
ལྟོས་ནས་གཉིས་སྣང་དང་བཅས་པའི་དོན་གང་ཡིན་གང་ཡང་རུང་བ་ཞིག་
སྒྲུབས་ཤིག ། ཕྱི་མ་གྲུབ་སྟེ། ཅི་སྙེད་པ་ཡུལ་དུ་སྣང་ཞིང་ཡུལ་ཅན་དུ་མི་སྣང་།
ཡེ་ཤེས་ཡུལ་ཅན་དུ་སྣང་ཞིང་ཡུལ་དུ་མི་སྣང་བའི་ཕྱིར་ཞེ་ན། སྔ་མ་ལ་ཡང་
ཅིའི་ཕྱིར་མི་མཚུངས། གལ་ཏེ་མི་མཚུངས་ཏེ། ཇི་ལྟ་བ་རྟོགས་པའི་ཚེ་བློ་དེ་
ཉིད་ཆུ་ལ་ཆུ་བཞག་པ་བཞིན་དུ་ཆོས་ཉིད་དང་རོ་གཅིག་ཏུ་ཞུགས་པའི་ཕྱིར་རོ་
ཞེ་ན། ཇི་སྙེད་པ་རྟོགས་པའི་ཚེ་ནའང་གཉིས་སྣང་ནུབ་པར་ཁས་ལེན་དགོས་
ཏེ། དེའི་ཚེ་ཡེ་ཤེས་དེ་ཉིད་ཆུ་ལ་ཆུ་བཞག་པ་བཞིན་དུ་ཇི་སྙེད་པ་དང་རོ་
གཅིག་ཏུ་ཞུགས་པའི་ཕྱིར་རོ། ། མ་གྲུབ་ན། སངས་རྒྱས་ཀྱི་ཡེ་ཤེས་ཆོས་ཅན།
ཁྱོད་ལ་ཇི་ལྟ་བ་དང་ཇི་སྙེད་པ་ངོ་བོ་ཐ་དད་དུ་སྣང་བར་ཐལ། ཁྱོད་ལ་ཇི་ལྟ་བ་
དེ་རང་དང་ངོ་བོ་གཅིག་ཏུ་སྣང་། ཇི་སྙེད་པ་དེ་རང་ལས་ངོ་བོ་གཞན་དུ་སྣང་
བའི་ཕྱིར། རྟགས་གསལ་གར་སོང་ཨེ་རིག ཁྱབ་པ་འོ་ཅག་གིས་བྱེད་པ་
ལགས་སོ། ། གཞན་ཡང་ཉོན་ཅིག སངས་རྒྱས་ཀྱི་ཡེ་ཤེས་ཆོས་ཅན། ཁྱོད་
ལ་དུས་ཅིག་ཆར་དུ་ཆོས་ཅན་ཇི་སྙེད་པ་སྐྱེ་འགག་དང་བཅས་པ་དང་། སྐྱེ་
འགག་མེད་པ་གཉིས་ཀ་དངོས་སུ་སྣང་བ་ཐལ། ཁྱེད་ལ་དུས་ཅིག་ཆར་དུ་ཇི་
སྙེད་པ་གཉིས་སྣང་དང་བཅས་པའི་ཚུལ་གྱིས་ཀྱང་སྣང་། དེའི་ཆོས་ཉིད་ཇི་ལྟ་
བ་གཉིས་སྣང་ནུབ་པའི་ཚུལ་གྱིས་ཀྱང་སྣང་བའི་ཕྱིར་རོ། ། འདི་གཉིས་སོ་སོར་
ཕྲལ་བའི་ཁྱབ་པ་གཞུང་ལུགས་འདིའི་དགོངས་པ་ཡིན་མིན་ལེགས་པར་སོམས་
ཤིག ཁྱེད་ལ་ནི་ཆོས་ཅན་ཇི་སྙེད་པ་སྣང་བ་ཙམ་གྱིས་ཀྱང་སྐྱེ་འགག་དང་



494 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བཅས་པར་སྣང་བར་ཁས་ལེན་དགོས་ཏེ། བདེན་གཉིས་ཀྱི་ལུང་དེ་སྐབས་
འདིར་ཚད་ལྡན་དུ་ཁས་བླངས་པའི་ཕྱིར་རོ། ། ཆོས་ཉིད་གཉིས་སྣང་ནུབ་པའི་
ཚུལ་གྱིས་སྐྱེ་འགག་མེད་པར་སྣང་བས་མ་ཁྱབ་ན། རིགས་པ་དྲུག་ཅུ་པར།
གང་གིས་སྐྱེ་བར་རྣམ་བརྟགས་པ། ། རྣམ་པར་མི་མཁས་དེ་ཡིས་ནི། ། རྐྱེན་
ལས་བྱུང་བའི་དོན་མམཐོང་། ། ཞེས་པའི་དོན་ཇི་ལྟར་འཆད། གསུམ་པ་ནི།
འཕགས་པ་འོག་མ་གསུམ་གྱི་མཉམ་རྗེས་ཀྱིས་ཡུལ་རྟོགས་ཚུལ་མ་ཤེས་ན་སངས་
རྒྱས་ཀྱི་ཡེ་ཤེས་ཀྱིས་ཤེས་བྱ་རྟོགས་ཚུལ་གྱི་རྣམ་གཞག་ཁྱད་པར་དུ་འཕགས་པ་
མི་ཤེས་པས་ཐོག་མར་དེ་བཤད་ན། འདིར་འཕགས་པ་གསུམ་ཆར་གྱིས་སྐྱེ་
མེད་མངོན་སུམ་དུ་རྟོགས་པའི་ལུགས་ཡིན་པས། བདག་མེད་ལ་རྩེ་གཅིག་ཏུ་
མཉམ་པར་བཞག་པའི་མཐོང་སྒོམ་གྱི་མཉམ་བཞག་ན་ཆོས་ཅན་ཇི་སྙེད་པ་མི་
སྣང་སྟེ། དེའི་སྟོང་ཉིད་སྐྱེ་མེད་འཛིན་སྟངས་ཀྱི་གཙོ་བོར་འགྱུར་ཅིང་། ཆོས་
ཐམས་ཅད་ཆོས་ཀྱི་དབྱིངས་སུ་རོ་གཅིག་པར་རྟོགས་པའི་གེགས་མ་ལུས་པར་མ་
སྤངས་པའི་ཕྱིར་རོ། ། དེའི་རྗེས་ལ་ཐོབ་པའི་ཡེ་ཤེས་ལ་ནི་ཆོས་ཅན་ཇི་སྙེད་པ་
སྐྱེ་འགག་དང་བཅས་པར་སྣང་སྟེ། གཉིས་སྣང་གི་བག་ཆགས་མ་སྤངས་པས་
སོ། ། ཆོས་ཅན་ཇི་སྙེད་པ་གཉིས་སྣང་དང་བཅས་ཏེ་སྣང་སྟེ། དེའི་ཚེ་མི་རྟག་
སྡུག་བསྔལ་སོགས་ཀྱི་རྣམ་པ་ཅན་ཡིན་པའི་ཕྱིར་རོ། ། འོན་ཀྱང་བདེན་པར་
འཛིན་པར་ནི་མི་འགྱུར་ཏེ། བདེན་པའི་སྐྱེ་མེད་མངོན་སུམ་དུ་རྟོགས་པའི་
ཕྱིར་རོ། ། མདོར་ན་མཉམ་བཞག་ཏུ་སྐྱེ་འགག་ཙམ་ཡང་མི་སྣང་བས་ཇི་ལྟ་བ་
རྟོགས་པ་དང་། རྗེས་ཐོབ་ཏུ་བདེན་པའི་སྐྱེ་འགག་མི་སྣང་ཡང་ཐ་སྙད་དུ་སྐྱེ་
འགག་སྣང་བས་ཇི་སྙེད་པ་རྟོགས་པ་གཉིས་རེས་འཇོག་ཏུ་འབྱུང་གི་ཅིག་ཆར་དུ་
མི་འབྱུང་བ་ནི་ཆོས་ཐམས་ཅད་ཆོས་ཀྱི་དབྱིངས་སུ་རོ་གཅིག་ཏུ་རྟོགས་པའི་
རྟོགས་པ་མཐར་མ་ཐུག་པའི་གནད་ཀྱིས་སོ། ། ད་ནི་དེ་ལས་ཁྱད་དུ་འཕགས་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 495
པའི་ཚུལ་གྱིས་སངས་རྒྱས་ཀྱི་ཡེ་ཤེས་ཀྱིས་ཤེས་བྱ་མཁྱེན་ཚུལ་བཤད་པར་བྱ་སྟེ།
གཞུང་འདིར། རོ་མཉམ་ཉིད་དུ་ཡང་དག་ཐུགས་སུ་ཆུད་པར་མཛད་གྱུར་
ནས། ། མཁྱེན་བཟང་ཁྱོད་ཀྱིས་སྐད་ཅིག་གིས་ནི་ཤེས་བྱ་ཐུགས་སུ་ཆུད། །
ཅེས་ཏེ། ཤེས་བྱའི་སྒྲིབ་པ་ཕྲ་ཞིང་ཕྲ་བ་སྤངས་པའི་སྐད་ཅིག་མ་གཅིག་ལ་ཡེ་
ཤེས་སྐད་ཅིག་མ་གཅིག་གིས་ཆོས་ཐམས་ཅད་ཆོས་ཀྱི་དབྱིངས་སུ་རོ་གཅིག་པར་
རྟོགས་པའི་ཚེ་ཡེ་ཤེས་དེའི་ངོར་ཇི་ལྟ་བ་དང་། ཇི་སྙེད་པ་དང་། ཡུལ་ཅན་ཡེ་
ཤེསགསུམ་པོ་ངོ་བོ་ཐ་དད་དུ་མི་སྣང་ལ། དེའི་རྗེས་སུ་མཉམ་བཞག་དེ་ལས་
ལངས་པ་ཡང་མི་སྲིད་དེ། ཐུགས་མཉམ་པར་མ་བཞག་པ་མི་མངའ་བ་སངས་
རྒྱསཀྱི་ཐུན་མོང་མ་ཡིན་པའི་ཡོན་ཏན་དུ་གསུངས་པའི་ཕྱིར་དང་། དེ་ནས་
བཟུང་སྟེ་ཡེ་ཤེས་དེའི་ངོར་དུས་སྔ་ཕྱིའི་དབྱེ་བ་ཡང་མེད་པའི་ཕྱིར་ཏེ། སྐྱེ་
འགག་མི་སྣང་བའི་ཕྱིར་རོ། ། དེ་གསུམ་དབྱེར་མེད་རོ་གཅིག་ཏུ་རྟོགས་པ་ལ་
གདུལཁྱའི་ངོར་ལྡོག་པའི་སྒོ་ནས་ཆ་ཤས་ཕྱེ་ན་ཇི་ལྟ་བ་རྟོགས་པའི་ཆ་ནས་
མཉམ་བཞག་དང་། ཇི་སྙེད་པ་རྟོགས་པའི་ཆ་ནས་རྗེས་ཐོབ་དང་། ཡེ་ཤེས་དེ་
ཉིད་རྟོགས་པའི་ཆ་ནས་སོ་སོ་རང་རིག་པ་ཞེས་པའི་ཐ་སྙད་འཇོག་ལ། ངོ་བོ་ཐ་
དདཔ་མེད་པར་མ་ཟད་རྟོགས་ཚུལ་ཐ་དད་པ་ཙམ་ཡང་མེད་དོ། ། དེས་ན་
ཆོས་ཉིད་ཇི་ལྟ་བ་རྟོགས་ཀྱང་ཆོས་ཅན་ཇི་སྙེད་པའི་དབྱེ་བ་མ་འདྲེས་པ་སོ་སོར་
རྟོགས་པའི་ཆ་ནས་འཕགས་པ་འོག་མའི་མཉམ་བཞག་ལས་ཁྱད་པར་འཕགས།
ཆོས་ཅན་ཇི་སྙེད་པ་སྣང་ཡང་སྐྱེ་འགག་ཏུ་མི་སྣང་བ་དང་། གཉིས་སྣང་མེད་
པའི་ཆ་ནས་འཕགས་པ་འོག་མའི་རྗེས་ཐོབ་ལས་ཁྱད་པར་དུ་འཕགས་ཏེ།
གཞུང་ལུགས་ཚད་ལྡན་གྱི་བཤད་ཚུལ་ལ་བརྟེན་ནས། འདི་ཙམ་ཞིག་སྨྲ་བར་
ནུས་ཀྱིས་དེས་ཡུལ་རྟོགས་ཚུལ་ཇི་ལྟ་བ་བཞིན་སོ་སོ་སྐྱེ་བོས་བསམ་པར་ག་ལ་
ནུས། ད་ནི་དེ་དག་གི་སྒྲུབ་བྱེད་འགོད་པར་བྱ་སྟེ། གཉིས་སྣང་ནུབ་པའི་ལུང་



496 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ནི་ཇི་ལྟར་སྣོད་ཀྱི་དབྱེ་བས་ཞེས་སོགས་ཀྱི་རྩ་འགྲེལ་ཡིན་ལ། གཞན་ཡང་ཤེས་
བྱའི་ཡུལ་སྐྱེ་བ་མེད་པ་ལ་ཡུལ་ཅན་གྱི་བློ་ཡང་སྐྱེ་བ་མེད་པར་ལྡན་པར་གསུངས་
པ་རྣམས་ཀྱིས་བསྟན་ཏོ། ། དེ་ཉིད་སྐྱེ་མེད་ལ་གཉིས་སྣང་ནུབ་པའི་ལུང་ཡིན་
ནོ་སྙམ་ན་དེ་ཉིད་ཀྱིས་སྐྱེ་སོགས་ལ་ཡང་གཉིས་སྣང་ནུབ་པར་གྲུབ་སྟེ། སྐྱེ་བ་
ཙམམི་སྣང་བ་གཉིས་སྣང་གི་སྐྱེ་བ་སྣང་བར་འགལ་བའི་ཕྱིར་རོ། ། སངས་
རྒྱས་ཀྱི་ཡེ་ཤེས་ལ་སྐྱེ་འགག་མེད་པའི་ལུང་ནི། རིགས་པ་དྲུག་ཅུ་པར། གང་
གིས་སྐྱེད་དང་འཇིག་པ་དག ། ཚུལ་འདི་ཡིས་ནི་སྤོང་གྱུར་པ། ། རྟེན་ཅིང་
འབྱུང་བ་གསུངས་པ་ཡི། ། སངས་རྒྱས་དེ་ལ་ཕྱག་འཚལ་ལོ། ། ཞེས་དང་།
འདིར་ཡང་། དེ་ཚེ་སྐྱེ་བ་མེད་ཅིང་འགག་པ་མེད། ། ཅེས་དང་། འགྲེལ་
པར། ཡེ་ཤེས་ཀྱི་རང་བཞིན་ཅན་གྱི་སྐུ། ཤེས་བྱའི་བུད་ཤིང་སྐམ་པོ་མ་ལུས་པ་
བསྲེགས་པ་ལས་ཤེས་བྱ་སྐྱེ་བ་མེད་པས་སྐྱེ་བ་མེད་པ་དང་ལྡན་པར་གྱུར་པ་གང་
ཡིན་པ་འདི་ནི་སངས་རྒྱས་རྣམས་ཀྱི་ཆོས་ཀྱི་སྐུའོ། ། ཞེས་དང་། མདོ་ལས་
ཀྱང་། འཇམ་དཔལ་སྐྱེ་བ་མེད་ཅིང་འགག་པ་མེད་པ་ཞེས་བྱ་བ་འདི་ནི་དེ་
བཞིན་གཤེགས་པའི་ཚིག་བླ་དྭགས་སོ། ། ཞེས་གསུངས་པ་རྣམས་སོ། ། གལ་
ཏེ་དེ་དག་དོན་དམ་པར་སྐྱེ་འགག་མེད་པའི་དོན་ཡིན་གྱི་ཐ་སྙད་དུ་མ་ཡིན་ནོ་
སྙམ་ན་དེ་ནི་མ་ཡིན་ཏེ། ཐ་སྙད་ནི་གདུལ་བྱའི་ངོར་ཁས་བླངས་པ་ཙམ་ཡིན་གྱི་
སངས་རྒྱས་རང་སྣང་ལ་དོན་དམ་དང་ཐ་སྙད་གཉིས་སུ་དབྱེར་མེད་པའི་ཕྱིར་
དང་། རྒྱུད་བླར། བསླུ་བའི་ཆོས་ཅན་ཕྱིར་ཞེས་པ་དང་འགྲེལ་པར། མི་རྟག་
པ་དང་། འདུས་བྱས་དང་། བརྫུན་པ་དང་། བསླུ་བ་རྣམས་དོན་གཅིག་
པར་གསུངས་ ཤིང་། འདི་འཕགས་པ་འོག་མའི་ལམ་བདེན་ལ་ཡོད་ཅིང་།
སངས་རྒྱས་ཡེ་ཤེས་ལ་མེད་པ་ཞིག་དགོས་པ་ལས། དོན་དམ་པར་དེ་དག་མེད་
པ་འཕགས་པ་འོག་མའི་ལམ་བདེན་ལ་ཡང་ཡོད་པའི་ཕྱིར་རོ། ། དེ་ལྟར་ན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 497 །
སངས་རྒྱས་ཀྱི་ཡེ་ཤེས་རྟག་པར་ཐལ་ཏེ། ཐ་སྙད་དུ་ཡང་སྐྱེ་འགག་དང་བྲལ་
བའི་ཕྱིར་སྙམ་ན། ངེས་དོན་གྱི་བཀའ་དང་བསྟན་བཅོས་རྣམས་ལས། གཙང་
བདག་བདེ་དང་རྟག་པའི་ཕ་རོལ་ཏུ་ཕྱིན་པར་གསུངས་པའི་སྟེང་དུ་སླེབས་
འདུག་པས་ད་འདོད་ཐོག་དུ་བྱའོ། ། བཞི་པ་ནི། སློབ་དཔོན་འདིས་སྐུ་
གསུམ་གྱི་རྣམ་གཞག་མཛད་པའི་ཐ་སྙད་ནི་ཆོས་ཀྱི་སྐུ་དང་། ལོངས་སྤྱོད་
རྫོགས་པའི་སྐུ་དང་། དེ་གཉིས་ཀྱི་རྒྱུ་མཐུན་གྱི་སྐུའོ། ། དང་པོ་ནི། སྔར་
བཤད་པའི་དབྱིངས་དང་ཡེ་ཤེས་དབྱེར་མེད་པ་དེ་ཉིད་དོ། ། གཉིས་པ་ནི་དེ་
ཉིདམངོན་སུམ་དུ་མཛད་པའི་སྐུ་འོག་མིན་གྱི་གནས་ན་བཞུགས་པའི་མཚན་
དང་དཔེ་བྱད་ཀྱིས་སྤྲས་པའོ། ། གསུམ་པ་ནི་དེ་ཉིད་ཀྱི་སྐུ་གཅིག་གམ་བ་སྤུའི་
ཁུང་བུ་གཅིག་ལའང་རང་གཞན་གྱི་དུས་གསུམ་གྱི་སྤྱོད་པ་དང་། འཁོར་
འདས་ཀྱི་སྣང་བ་མ་ལུས་པ་སྟོན་པ་སྟེ། འདི་ལ་སྤྲུལ་པའི་སྐུ་ཞེས་པའི་ཐ་སྙད་
ནི་མི་མཛད་པར་སྣང་ངོ་། ། འདི་དག་ལ་སྐུ་གསུམ་ཞེས་པའི་ཐ་སྙད་མཛད་པ་
ཡང་། དག་པ་འདི་ནི་བཞེད་པ་འཇུག་པ་ཡིས། ། ཞེས་པའི་སྔ་འགྲེལ་དུ་སྐུ་
གསུམ་རྫོགས་པར་བརྗོད་ནས་རྣམ་པར་རྟོག་པ་མི་མངའ་བར་ཟིན་ཀྱང་བཞེད་
པ་ལ་མངའ་བསྒྱུར་བ་ཉིད་ཕུན་སུམ་ཚོགས་པར་བསྟན་པའི་ཕྱིར་བཤད་པ་ཞེས་
པས་འགྲུབ་བོ། ། འོ་ན་སྤྲུལ་སྐུའི་ཐ་སྙད་གཏན་མི་བཞེད་དམ་སྙམ་ན་དེ་ལྟ་
བུའི་སྐུ་གསུམ་བརྙེས་ཟིན་ནས་གདུལ་བྱ་གང་ན་ཡོད་པའི་གནས་དེ་དང་དེར་
མཛད་པ་བཅུ་གཉིས་ལ་སོགས་པའི་གང་ལ་ཅི་འདུལ་སྟོན་པ་ཉིད་སྤྲུལ་སྐུར་
བཞེད་དེ། སླར་ཡང་མི་གཡོ་སྐུ་མངའ་ཁྱོད་ཀྱིས་སྲིད་གསུམ་བྱོན་ནས་སྤྲུལ་
རྣམས་ཀྱིས་ཞེས་དང་། དེའི་འགྲེལ་པར། བཅོམ་ལྡན་འདས་ནི་ཁམས་གསུམ་
ལས་འདས་སུ་ཟིན་ཀྱང་སྤྲུལ་པའི་སྐུ་རྣམས་ཀྱིས་ཡབ་དང་ཡུམ་དང་། སྲས་ལ་
སོགས་པ་དང་འབྲེལ་པར་སྟོན་ཅིང་འཇིག་རྟེན་དང་རྗེས་སུ་བསྟུན་ཏེ། ཞེས་



498
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གསུངས་སོ། ། གཞུང་ལུགས་གཞན་ལས་སྐུ་གསུམ་གྱི་རྣམ་གཞག་གྱི་མཛད་པ་
ལྟར་ན་སྔར་གྱི་རྒྱུ་མཐུན་གྱི་སྐུ་དེ་ལོངས་སྐུའི་ཁོངས་སུ་བསྡུ་བར་མངོན་ནོ། །
གཉིས་པ་གཞུང་གི་དོན་ལ་འཇུག་པ་ལ་གསུམ་སྟེ། བྱང་ཆུབ་ཇི་ལྟར་
མཉེས་པའི་ཚུལ། ། བརྙེས་བྱ་སྐུ་ཡི་རྣམ་གཞག་བཤད། ། དུས་ཀྱི་སྒོ་ནས་
མཆོག་ཏུ་བསྔགས་པའོ། ། དང་པོ་ལ་གཉིས་ཏེ། དངོས་དང་། རྩོད་པ་སྤོང་
བའོ། ། དང་པོ་ལ་གསུམ་སྟེ། དུས་ནམ་གྱི་ཚེ། གནས་གང་དུ། ཡེ་ཤེས་ཇི་
ལྟར་བརྙེས་པའི་ཚུལ་ལོ། ། དང་པོ་ནི། གང་ཕྱིར་སོགས་ཏེ། འདིར་ཁ་ཅིག
ཚིག་རྐང་གཉིས་པ་ལ་ནག་ཚོའི་འགྱུར་ལས། སླར་ཡང་སྟོབས་བཅུ་བསྐྱེད་པའི་
སྔོན་གྱི་ས་དེར་འབད་པ་མཛད་གྱུར་པ། ། ཞེས་འབྱུང་བ་ལྟར་ལེགས་སོ། །
ཞེས་བྲིས་པ་ནི་འགྲེལ་པར་དུས་ཕྱིས་སངས་རྒྱས་ཀྱི་ས་ལ་འབད་པ་བརྩམ་པར་
འགྱུར་ལ། ཞེས་པ་དང་འགལ་ཏེ། འགྱུར་དེ་ལྟར་ན་སླར་ཡང་འབད་པའི་
ཡུལདེ་སྔོན་གྱི་ས་དེར་འཆད་དགོས་པའི་ཕྱིར་རོ། ། དེས་ན་ཚིག་རྐང་དང་
པོས་དཔེ་སྟོན་ཅིང་། དཔེ་དེ་བཞིན་དུ་སངས་རྒྱས་པའི་སྔོན་ས་བཅུ་པ་བརྙེས་
པའི་ཚེ་ཞེས་འཆད་པ་ཉིད་འགྲེལ་བའི་དགོངས་པ་སྟེ། འོག་ཏུ་ཐུབ་དབང་
དུས་གཅིག་ཁོ་ནར་དེ་ཡི་རྒྱུ་མཐུན་ཅེས་པའི་འགྲེལ་པར། ཐམས་ཅད་མཁྱེན་
པའི་ཡེ་ཤེས་ཀྱི་གནས་སྐབས་ཀྱི་སྔ་རོལ་འཁོར་བ་ཐོག་མ་མེད་པར་ཞེས་གསུངས་
པ་དང་མཐུན་ནོ། ། གཉིས་པ་ནི། འོག་མིན་སོགས་སོ། ། གསུམ་པ་ནི། ཇི་
ལྟར་སོགས་ཏེ། ཆོས་ཐམས་ཅད་ཆོས་ཀྱི་དབྱིངས་སུ་རོ་གཅིག་ཏུ་རྟོགས་པའི་
སྒོ་ནས་རོ་གཅིག་རྒྱུའི་ཆོས་ཅན་ཇི་སྙེད་པའི་དབྱེ་བ་མ་ལུས་པ་ཡང་བློ་སྐད་ཅིག་
མ་གཅིག་གིས་ཅིག་ཆར་དུ་རྟོགས་ཞེས་པའོ། ། །
གཉིས་པ་ལ་གཉིས་ཏེ། རྩོད་པ་དང་། ལན་ནོ། ། དང་པོ་ནི། གང་
ཚེ་སོགས་ཏེ། ཚིག་རྐང་དང་པོ་གསུམ་གྱིས་ཡེ་ཤེས་མི་འཐད་པའི་རྩོད་པ་སྟོན་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 499
ཏེ། སྤྲོས་པ་ཉེ་བར་ཞི་བའི་སྐྱེ་མེད་དེ་ཁོ་ན་ཉིད་ཡིན་ན་དེ་ལ་བློ་མི་འཇུག་པར་
ཁས་ལེན་དགོས་ཏེ། རྣམ་པ་མེད་པར་ཡུལ་རིག་པ་མི་འཐད་ལ། སྐྱེ་མེད་ཀྱི་
རྣམ་པ་ཅན་གྱི་བློ་ཡང་མི་སྲིད་པའི་ཕྱིར་ཏེ། སྐྱེ་བ་མེད་ན་རྣམ་པ་ཉིད་ཀྱང་མ་
སྐྱེས་པའི་ཕྱིར་སྙམ་དུ་སེམས་སོ། ། བློ་མ་ཞུགས་པར་ཞེས་སོགས་ཀྱི་དོན་ནི་གོ་
སླའོ། ། ཚིག་རྐང་ཐམས་ཆོས་སྟོན་པ་མི་འཐད་པའི་རྩོད་པ་སྟོན་ཏེ། སེམས་
སྐྱེ་བ་མེད་ན་དེ་ཁོ་ན་ཉིད་མཁྱེན་པ་པོ་མེད་ལ་དེ་མེད་པར་དེ་ཁོ་ན་ཉིད་གཞན་
ལ་སྟོན་པ་མི་འཐད་དོ་སྙམ་དུ་སེམས་ཏེ། སྔ་མས་ཡུལ་སྐྱེ་མེད་དང་། ཕྱི་མས་
ཡུལ་ཅན་སྐྱེ་མེད་ལ་རྩོད་པའོ། ། གཉིས་པ་ལ་གཉིས་ཏེ། སྐྱེ་བ་མེད་ཀྱང་དེ་ཡི་
རིགས་པ་འཐད། ། སྐྱེ་བ་མེད་ཀྱང་དེ་ཉིད་སྟོན་པ་འཐད་པའོ། ། དང་པོ་ནི།
གང་ཚེ་སོགས་ཏེ། ཚིག་རྐང་ཕྱི་མ་གཉིས་ཀྱིས་ཁྱེད་རང་དངོས་སྨྲ་བ་རྣམས་
ཀྱང་སེམས་སྔོན་པོའི་རྣམ་ལྡན་དུ་གྱུར་པ་ལ་སྔོན་པོ་ཤེས་སོ་ཞེས་ཐ་སྙད་
འདོགས་པ་བཞིན་ཞེས་དཔེ་སྟོན་ལ། དང་པོ་གཉིས་ཀྱིས་ཡུལ་སྐྱེ་མེད་ཡིན་པ་
ལྟར་བློ་ཡང་སྐྱེ་མེད་དུ་གྱུར་པས་སྐྱེ་མེད་ཀྱི་རྣམ་པ་སྟོན་ཅེས་ཐ་སྙད་གདགས་སུ་
རུང་ལ། དེས་ན་སྐྱེ་མེད་རྟོགས་ཞེས་ཉེ་བར་བཏགས་པ་ཙམ་ཡིན་གྱི་ཡུལ་དང་
ཡུལ་ཅན་གྱི་ཚུལ་གྱིས་དངོས་སུ་རྟོགས་པ་ནི་མ་ཡིན་ཞེས་སྟོན་ཏེ། འགྲེལ་པར།
དེའི་ཕྱིར་བཏགས་པ་ལས་དེ་ཁོ་ན་ཉིད་རྟོགས་སོ་ཞེས་རྣམ་པར་བཞག་གོ། །
དངོས་སུ་ན་འགའ་ཞིག་གིས་ཤེས་པ་ནི་མ་ཡིན་ཏེ། ཤེས་པ་དང་ཤེས་བྱ་གཉིས་
ཀ་མ་སྐྱེས་པའོ་ཞེས་གསུངས་པའི་དོན་དཔྱིས་ཕྱིན་པའོ། ། མཁས་པ་ཆེན་པོ་
དག་ཀྱང་འདིར་སྐྱེ་བ་དང་བྲལ་ཞེས་པའི་དོན་བློ་ཉིད་ཡུལ་སྐྱེ་མེད་དུ་གྱུར་པ་ལ་
འཆད་པ་ནི་དཔེ་དོན་མི་འགྲིག་སྟེ། དེ་ལྟ་ན་སྔོན་པོའི་རྣམ་པ་ཅན་གྱི་བློ་ཉིད་
ཡུལ་སྔོན་པོ་ཉིད་དུ་འགྱུར་བས་སོ། ། འགྲེལ་པ་ལས། རྣམ་པར་ཤེས་པ་སྔོན་
པོའི་རྣམ་པར་བསྲེལ་བར་ཉེ་བར་སྐྱེ་བ་ན་སྔོན་པོ་ཤེས་སོ་ཞེས་བརྗོད་པ་དེ་



500 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བཞིན་དུ་ཤེས་པ་དེ་ཁོ་ན་ཉིད་ཀྱི་རྣམ་པའི་རྗེས་སུ་བྱེད་པ་སྐྱེ་བ་ན་དེ་ཁོ་ན་ཉིད་
ཤེས་སོ་ཞེས་ཉེ་བར་གདགས་སོ་ཞེས་དཔེ་དོན་གཉིས་ཀར་ཡུལ་ཅན་གྱི་ཤེས་པ་
སྐྱེ་བར་བཤད་པ་དང་འགལ་ལོ། ། དེས་ན་སྐྱེ་བ་དང་བྲལ་བ་ཞེས་པ་ནི་རིགས་
པདྲུག་ཅུ་པའི་འགྲེལ་པར་སྐྱེ་བ་མེད་པའི་ངོ་བོ་དེ་ལ་ཤེས་པས་སྐྱེ་བ་མངོན་དུ་
བྱེད་མི་སྲིད་ཅེས་འབྱུང་བ་ལྟར་ཡུལ་སྐྱེ་མེད་ལ་སྐྱེ་བར་སྣང་མི་སྲིད་པས་ཡུལ་གྱི་
གནས་ལུགས་དང་བློའི་འཛིན་སྟངས་མཐུན་པས་བློ་ཡུལ་གྱི་རྣམ་པ་ཅན་དུ་
འགྱུར་རོ། ། འགྲེལ་པར་ཤེས་པ་དང་ཤེས་བྱ་གཉིས་ཀའང་མ་སྐྱེས་པའི་ཕྱིར་
ཞེས་པ་ནི་རང་བཞིན་གྱིས་སྐྱེ་བ་མེད་པ་ལ་དགོངས་ཀྱི་ཐ་སྙད་དུ་སྐྱེ་བ་མེད་པ་ནི་
མ་ཡིན་ཏེ། ཚིག་གསལ། དེ་ཁོ་ན་ཉིད་ཀྱི་ཡེ་ཤེས་སྐྱེས་པར་འགྱུར་བ་དེའི་ཚེ་
དེ་ཁོ་ན་ཉིད་མ་རྟོགས་པའི་ཚུལ་གྱིས་རྟོགས་པར་འགྱུར་ཏེ། ཞེས་འབྱུང་བས་
སོ་ཞེས་གསུངས་པ་ནི་དེང་སང་གི་ཐ་སྙད་དང་བསྟུན་ན་འཆད་ཚུལ་ཕུན་སུམ་
ཚོགས་པར་སྣང་ཡང་སངས་རྒྱས་ཀྱི་ཡེ་ཤེས་ལ་སྐྱེ་བ་ཐ་སྙད་དུ་ཡོད་པ་དེ་སངས་
རྒྱས་རང་ངོར་ཡིན་ནམ། གདུལ་བྱའི་གཞན་ངོར་ཡིན། དང་པོ་ལྟར་ན་རྒྱུད་
བླར། བསླུ་བའི་ཆོས་ཅན་ཕྱིར། ཞེས་གསུངས་པའི་བསླུ་བའི་དོན་དེ་བྱང་
སེམས་འཕགས་པའི་ལམ་བདེན་དང་། སངས་རྒྱས་ཀྱི་ཡེ་ཤེས་གཉིས་ལ་ཡོད་
མེད་ཁྱད་པར་མེད་པར་འགྱུར་ཏེ། དོན་དམ་པར་མེད་མཉམ་དང་། ཐ་སྙད་
དུ་ཡོད་མཉམ་ཡིན་པའི་ཕྱིར། འོ་ན་བྱང་སེམས་འཕགས་པའི་མཐོང་སྒོམ་
མཉམ་བཞག་རང་ངོར་ཡེ་ཤེས་དེ་ཐ་སྙད་དུའང་མ་སྐྱེས་པར་ཁས་བླངས་པས་དེ་
ལའང་བསླུ་བདེ་མི་ལྡན་པར་འགྱུར་རོ་སྙམ་ན། ད་ལྟ་མི་ལྡན་ཡང་རྗེས་ཐོབ་ཀྱི་
གནས་སྐབས་སུ་བསླུ་བ་དེར་འགྱུར་བའི་ཆ་ནས་འཇོག་པས་སྐྱོན་མེད་ལ་རྒྱུན་
མཐའི་ཡེ་ཤེས་ནི་དེའི་རིགས་སུ་གཏོགས་པས་དེར་བསྡུ་བ་ཙམ་ཏེ། མཉམ་
བཞག་ལས་ལྡང་བ་མི་སྲིད་པ་རྒྱུན་མཐའི་ཡེ་ཤེས་ལ་ཡོད་ཀྱང་དེ་སངས་རྒྱས་ཀྱི་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 501
ཁྱད་ཆོས་སུ་འཇོག་པ་ལྟར་རོ། ། གལ་ཏེ་གདུལ་བྱའི་གཞན་ངོར་སྐྱེ་བ་ཡོད་པ་
ཙམ་ལ་འཇོག་ན་དེས་སྐྱེ་བ་ཡོད་པར་མི་འགྲུབ་སྟེ། གཞན་དུ་ན་སངས་རྒྱས་ལ་
ངར་འཛིན་ཡོད་པར་ཐལ་བ་སོགས་མཐའ་ཡས་སོ། ། དེས་ན་ཡུལ་སྐྱེ་མེད་
མངོན་སུམ་དུ་རྟོགས་པའི་ཚེ་ཡུལ་ཅན་ཡེ་ཤེས་སྐྱེ་བར་བཤད་པ་ནི་གཞན་ངོར་
ཡིན་ལ་གཞན་ངོར་ནི་དོན་དམ་པར་སྐྱེ་བ་དང་ཐ་སྙད་དུ་སྐྱེ་བ་གཉིས་ཀ་ཡོད་
དོ། ། མ་སྐྱེས་པར་བཤད་པ་རྣམས་ནི་རང་ངོར་ཏེ་རང་ངོ་རྣམས་ནི་ཐ་སྙད་
དང་དོན་དམ་གང་དུ་ཡང་སྐྱེ་བ་མེད་དོ། ། ཤིན་ཏུ་ཟབ་པའི་གནད་འདི་དག་
ནི་གཞན་གྱིས་བློ་ཡུལ་དུ་འཆར་བ་དཀའ་ན་ཡང་རང་ཉིད་དྲན་པ་གསོ་བའི་
ཕྱིར་བྲིས་པའོ། ། གཉིས་པ་ལ་གཉིས་ཏེ། སྐྱེ་བ་མེད་ཀྱང་ཆོས་ཀྱི་རྣམ་རིག་
འབྱུང་། ། རྣམ་རྟོག་མེད་ཀྱང་ཆོས་སྟོན་འཐད་པའི་དཔེའོ། ། དང་པོ་ནི།
དེ་ཡི་སོགས་སོ། ། གཉིས་པ་ནི། ཇི་ལྟར་སོགས་སོ། །
གཉིས་པ་བརྙེས་བྱ་སྐུའི་རྣམ་གཞག་བཤད་པ་ལ་གཉིས་ཏེ། སྐུ་གསུམ་
ཡོན་ཏན་བཅས་པ་བཤད། ། སྤྲུལ་སྐུ་ཕྲིན་ལས་བཅས་པ་བཤད་པའོ། ། དང་
པོ་ལ་གསུམ་སྟེ། རྟེན་སྐུ་གསུམ་བཤད། བརྟེན་པ་ཡོན་ཏན་བཤད། དེ་དག་
གཉིས་སུ་བསྡུ་བའོ། ། དང་པོ་ལ་གསུམ་སྟེ། སྤྲོས་པ་ཉེར་ཞིའི་ཆོས་སྐུ་
བཤད། ། བསོད་ནམས་བརྒྱས་ཟིན་ལོངས་སྐུ་བཤད། ། གཉིས་ཀྱི་རྒྱུ་མཐུན་
སྟོན་ཚུལ་བཤད་པའོ། ། དང་པོ་ནི། ཤེས་བྱའི་སོགས་ཏེ། ཤེས་བྱའི་བུད་
ཤིང་སྐམ་པོ་ནི་སྐྱེ་འགག་སོགས་ཡིན་ལ་དེ་བསྲེགས་པས་ཞི་བ་ནི་སྐྱེ་མེད་མངོན་
དུ་གྱུར་པ་སྟེ། ཇི་ལྟ་བ་དང་། ཇི་སྙེད་པ་དང་། ཡེ་ཤེས་གསུམ་པོ་དབྱེར་མེད་
པར་མངོན་དུ་གྱུར་ཞེས་པའི་དོན་ཏོ། ། སེམས་འགགས་པས་ཞེས་པའི་འགྲེལ་
པར་དེ་ལྟར་ན་ཡེ་ཤེས་ཀྱི་ཡུལ་དེ་ཁོ་ན་ཉིད་ལ་རྣམ་པ་ཐམས་ཅད་དུ་དེའི་ཡུལ་
ཅན་སེམས་དང་སེམས་ལས་བྱུང་བ་རྣམས་མི་འཇུག་པས་ཞེས་གསུངས་ཏེ།



502 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སེམས་བྱུང་ནི་དམིགས་རྣམ་མི་འདྲ་བས་རབ་ཏུ་ཕྱེ་བ་སྟེ། དེའི་དམིགས་རྣམ་
གྱིས་སེམས་ཀྱང་དེ་དང་དམིགས་རྣམ་མཚུངས་པར་བསྒྱུར་བ་ནི་མཚུངས་པ་
ལྔས་མཚུངས་ཀྱི་དོན་ཡིན་པས་སངས་རྒྱས་ཀྱི་སར་སེམས་སེམས་བྱུང་ཡོད་ན་
ཤེས་པ་དམིགས་རྣམ་མི་འདྲ་བ་དུ་མ་ཡོད་དགོས་པས་དེ་མེད་པའི་ ཕྱིར་ནི་
སེམས་སེམས་བྱུང་གཉིས་མེད་ཅེས་ཏེ། ཤེས་པ་ཙམ་ལ་སེམས་སུ་འཇོག་པ་
མེད་པ་ནི་མ་ཡིན་ནོ། ། གཉིས་པ་ནི། ཞི་སྐུ་སོགས་སོ། ། གསུམ་པ་ལ་གསུམ་
སྟེ། གཟུགས་སྐུ་གཅིག་ལ་རང་གི་རྣམ་འགྱུར་སྟོན། ། བ་སྤུའི་ཁུང་བུར་རང་
གཞན་རྣམ་ཐར་སྟོན། ། བཞེད་པ་ཙམ་གྱིས་མངའ་བསྒྱུར་གཞན་ཡང་སྟོན་
པའོ། ། དང་པོ་ལ་གཉིས་ཏེ། འཁོར་བའི་སྤྱོད་པ་སྟོན་པ། སྦྱིན་སོགས་ཀྱི་
སྤྱོདཔ་སྟོན་པའོ། ། དང་པོ་ནི་ཐུབ་དབང་སོགས་སོ། ། གཉིས་པ་ནི་ཐུབ་
དབང་སོགས་སོ། ། གཉིས་པ་ལ་གཉིས་ཏེ། རང་གི་སྤྱོད་པ་སྟོན་པ། གཞན་
གྱི་སྤྱོད་པ་སྟོན་པའོ། ། དང་པོ་ནི། བདག་སོགས་ཏེ། སྔར་གྱི་སྤྱོད་པ་གཉིས་
ཀའང་བ་སྤུའི་ཁུང་བུར་སྟོན་ཅེས་པའོ། ། གཉིས་པ་ལ་གསུམ་སྟེ། སངས་
རྒྱས་འཕགས་པའི་སྤྱོད་པ་སྟོན་པ། འཕགས་པ་འོག་མའི་སྤྱོད་པ་སྟོན་པ། སོ་
སོ་སྐྱེ་བོའི་སྤྱོད་པ་སྟོན་པའོ། ། དང་པོ་ནི། སངས་རྒྱས་སོགས་སོ། ། གཉིས་
པ་ནི། དེ་བཞིན་སོགས་སོ། ། གསུམ་པ་ནི། དེ་ལྷག་སོགས་སོ། ། གསུམ་པ་
ལ་གཉིས་ཏེ། ཡུལ་ལ་མངའ་བསྒྱུར་བ། དུས་ལ་མངའ་བསྒྱུར་བའོ། ། དང་
པོ་ནི། དག་པ་སོགས་སོ། ། གཉིས་པ་ནི། རྣམ་རྟོགས་སོགས་སོ། །
གཉིས་པ་རྟེན་པ་ཡོན་ཏན་བཤད་པ་ལ་གསུམ་སྟེ། རིགས་ཀྱི་དབྱེ་བ་
རྣམ་བཅུར་བསྡུ། གསལ་བའི་དབྱེ་བ་བརྗོད་མི་ནུས། འདིར་བཤད་གཞན་ལ་
བརྟེན་ནས་སྨྲས་པའོ། ། དང་པོ་ལ་གཉིས་ཏེ། མདོར་བསྟན། རྒྱས་པར་
བཤད་པའོ། ། དང་པོ་ནི། གནས་དང་སོགས་སོ། ། གཉིས་པ་ལ་བཅུ་ལས།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 503
གནས་དང་གནས་མ་ཡིན་པ་མཁྱེན་པའི་སྟོབས་ནི། རྒྱུ་གང་སོགས་སོ། །
ལས་ཀྱི་ རྣམ་ པར་ སྨིན་ པ་མཁྱེན་པའི་སྟོབས་ནི། འདོད་ དང་ སོགས་ ཏེ།
འགྲེལ་པར། ལས་ཡིད་དུ་འོང་བ་དང་། ལས་ཡིད་དུ་མི་འོང་བ་དང་། ཡིད་
དུ་འོང་བ་དང་ཡིད་དུ་མི་འོང་བའི་ལས་ཟད་པའི་རྒྱུ་ཟག་པ་མེད་པ་དང་།
རྣམ་པ་གསུམ་པོ་དེའི་རྣམ་པར་སྨིན་པ་ལས་ལྟར་ཤིན་དུ་སྣ་ཚོགས་པ་དུས་
གསུམ་གྱིས་བསྡུས་པ་ཞེས་གསུངས་པས། ཟག་མེད་ཀྱི་ལས་ཀྱིས་རྣམ་སྨིན་མི་
འབྱིན་པ་མངོན་པ་གོང་འོག་གི་ལུགས་ཡིན་ཀྱང་། འབྱིན་པ་དབུ་མ་པའི་
ལུགས་ཡིན་པས་ཕྱོགས་གཅིག་མཐོང་ནས་གཞན་སུན་འབྱིན་པར་མི་བྱ་སྟེ།
མངོན་རྟོགས་རྒྱན་ལས་ཀྱང་། དེ་མཐའ་དེ་ཡི་རྣམ་སྨིན་ནི། ། ཞེས་གསུངས་
པའངམཐོང་བར་བྱའོ། ། མོས་པ་སྣ་ཚོགས་མཁྱེན་པའི་སྟོབས་ནི། འདོད་
ཆགས་སོགས་སོ། ། ཁམས་སྣ་ཚོགས་མཁྱེན་པའི་སྟོབས་ནི། སངས་རྒྱས་
སོགས་ཏེ། འགྲེལ་པར་རང་བཞིན་དང་། ངོ་བོ་དང་། སྟོང་པ་ཉིད་ཅེས་བྱ་
བ་ནི་རྣམ་གྲངས་དག་གོ་ཞེས་གསུངས་པས་མིག་ལ་སོགས་པའི་ཁམས་བཅོ་
བརྒྱུད་ཀྱི་ནང་སྟོང་པ་ཉིད་སོགས་གསུམ་ཤེས་པ་དང་། ས་ལ་སོགས་པའི་
ཁམས་ནམ་མཁའི་ཁམས་ཇི་ལྟ་བ་བཞིན་དུ་ཤེས་པ་དང་། དེ་བཞིན་དུ་འདོད་
པ་ལ་སོགས་པའི་ཁམས་གསུམ་དང་། འདུས་བྱས་དང་། འདུས་མ་བྱས་དང༌།
ཀུན་ནས་ཉོན་མོངས་པ་དང་། རྣམ་པར་བྱང་བ་དང་། འཁོར་བ་དང་མྱ་ངན་
ལས་འདས་པའི་ཁམས་དྲུག་གི་རང་གི་མཚན་ཉིད་ཤེས་པ་སྟེ། དེ་ལྟར་ན་
འཇིག་རྟེན་པའི་ཁམས་གང་ཡིན་པ་དང་། རབ་ཏུ་གནས་པའི་ཁམས་གང་
ཡིན་པ་དང་། རྗེས་སུ་ཁྲིད་པའི་ཁམས་གང་ཡིན་པ་དང་། ཐོགས་པའི་ཁམས་
གང་ཡིན་པ་དང་། བསམ་པའི་ཁམས་གང་ཡིན་པ་དང་། བརྟེན་པའི་ཁམས་
གང་ཡིན་པ་དེ་བཞིན་གཤེགས་པས་ཡང་དག་པ་ཇི་ལྟ་བ་བཞིན་རབ་ཏུ་ཤེས་སོ་



504
དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཞེས་གསུངས་ཏེ། གཞན་ནས་གསུངས་པ་དང་ཚུལ་མི་འདྲ་བར་སྣང་ངོ་། །
དབང་པོ་མཆོག་མ་ཡིན་པ་མཁྱེན་པའི་སྟོབས་ནི། ཀུན་ཏུ་སོགས་ཏེ། ཀུན་
ནས་ཉོན་མོངས་པ་དང་རྣམ་པར་བྱང་བའི་དབང་པོ་རྣོ་འབྲིང་རྟུལ་གསུམ་དང་།
མིག་སོགས་དབང་པོ་ཉི་ཤུ་རྩ་གཉིས་ཀྱི་ངོ་བོ་དང་། ཕན་ཚུན་འབྲས་བུ་གྲུབ་
པའི་ནུས་པ་མཁྱེན་པ་ལ་བཤད་དོ། ། ཐམས་ཅད་དུ་འགྲོ་བའི་ལམ་མཁྱེན་པའི་
སྟོབས་ནི། ལམ་འགའ་སོགས་ཏེ། གཞན་ནས་བྱང་ཆུབ་གསུམ་པོ་ཐམས་ཅད་
དུ་འགྲོ་བའི་ལམ་ཞེས་པ་ཙམ་ལ་འཇོག་ལ། འདིར་ནི་འཁོར་བར་འགྲོ་བའི་
ལམ་སོགས་ལའང་འཇོག་པར་སྣང་ངོ། ། ཀུན་ནས་ཉོན་མོངས་པ་དང་རྣམ་
པརཁྱང་བ་མཁྱེན་པའི་སྟོབས་ནི། འཇིག་རྟེན་སོགས་སོ། ། སྔོན་གྱི་གནས་
རྗེས་སུ་དྲན་པ་མཁྱེན་པའི་སྟོབས་ནི། ཇི་སྙེད་སོགས་སོ། ། འཆི་འཕོ་བ་དང་
སྐྱེ་བ་མཁྱེན་པའི་སྟོབས་ནི། སེམས་ཅན་སོགས་སོ། ། ཟག་པ་ཟད་པ་མཁྱེན་
པའི་སྟོབས་ནི། རྣམ་ཀུན་སོགས་ཏེ། འགྲེལ་པར་གང་གིས་སེམས་ཀྱི་རྒྱུད་
འབགས་པར་བྱེད་ཅིང་བསྒོ་བར་བྱེད་ལ་རྗེས་སུ་བགྲོད་པར་བྱེད་པ་དེ་ནི་བག་
ཆགས་ཏེ་ཉོན་མོངས་པའི་མུན་པ་མཐུག་པོ་སྟེ། གོམས་པ་དང་། རྩེ་བ་དང་།
བག་ཆགས་ཞེས་བྱ་བ་ནི་རྣམ་གྲངས་དག་གོ་ཞེས་བྱ་བ་ནི། དེ་ལ་མ་རིག་པའི་
བག་ཆགས་ནི་ཤེས་བྱ་ཡོངས་སུ་གཅོད་པའི་གེགས་སུ་གྱུར་པ་ཡིན་ལ། འདོད་
ཆགས་ལ་སོགས་པའི་བག་ཆགས་ཡོད་པ་ནི་ལུས་དང་ངག་གི་འཇུག་པ་རྣམ་པ་
དེ་ལྟ་བུའི་རྒྱུ་ཡང་ཡིན་ཏེ། མ་རིག་པ་དང་འདོད་ཆགས་ལ་སོགས་པའོ། །
བག་ཆགས་དེའང་རྣམ་པ་ཐམས་ཅད་མཁྱེན་པ་དང༌། སངས་རྒྱས་ཁོ་ན་ལ་
ལྡོག་པར་འགྱུར་གྱི། གཞན་དག་ལ་ནི་མ་ཡིན་ནོ་ཞེས་གསུངས་པས། ལུགས་
འདིས་རྒྱུད་བླ་དང་མཐུན་པར་ཉོན་མོངས་པའི་བག་ཆགས་ཤེས་སྒྲིབ་ཏུ་བཞེད་
དོ། ། འདི་ནི་གཞུང་ལུགས་གཉིས་ཆར་གྱི་དགོངས་པ་སྒྲིབ་པ་གཞན་གྱི་བག་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 505
ཆགས་ཤེས་སྒྲིབ་ཏུ་ཚུར་འཇོག་པའི་ལུགས་ཡིན་ཞིང། ཤེས་སྒྲིབ་ཀྱི་རྣམ་རྟོག་
ནི་འཁོར་གསུམ་དུ་རྣམ་པར་རྟོག་པ་ལ་འཇོག་པའང་འདྲའོ། ། དགོས་པའི་སྒོ་
ནས་ཐ་སྙད་འཇོག་ཚུལ་མི་འདྲ་བ་ཡོད་པ་ཙམ་གྱིས་དགོངས་པ་མི་མཐུན་པར་
མི་འགྱུར་ལ། དོན་གྱི་གནས་ཚུལ་མི་འདྲ་བ་སོ་སོར་བཞེད་ན་གང་རུང་གཅིག་
འཁྲུལ་པ་ལས་འོས་མེད་པས་ཁོ་བོ་ནི་བྱམས་མགོན་དང་ཀླུ་སྒྲུབ་དབུ་མའི་སྐབས་
སུ་དགོངས་པ་གཅིག་ཏུ་འཆད་དེ། མགོ་མཇུག་ཐམས་ཅད་དུ་འདི་ཤིན་དུ་
བདེ་བ་ཅིག་ཀྱང་བྱུང་ངོ༌
། ། གཉིས་པ་ནི་ནམ་མཁའ་སོགས་སོ། ། གསུམ་པ་
ནི། དེ་ཕྱིར་སོགས་ཏེ། དོགས་སྤང་ཞེས་པའི་དོན་ནི། འཕགས་མཆོག་ཀླུ་
སྒྲུབ་ཀྱིས་བཤད་པ་ལ་བརྟེན་ནས་བདག་གིས་ཚམ་ཚོམ་མེད་པར་ཡོན་ཏན་
ཕྱོགས་གཅིག་གི་ཆ་ཙམ་ཞིག་གླེང་ཞེས་བཤད་དོ། །
གསུམ་པོ་དེ་དག་གཉིས་སུ་བསྡུ་བ་ནི། དེ་ལ་སོགས་ཏེ། སྔ་འགྲེལ་དུ་
མདོར་བསྡུ་ན། བསྟན་བཅོས་འདི་ལས་སངས་རྒྱས་ཀྱི་ཡོན་ཏན་ཟབ་པ་སྟེ་
ཆོས་ཉིད་དང་རྒྱ་ཆེ་བ་ཉེ་བར་བསྟན་ཏོ། ། ཞེས་གསུངས་ཏེ། སྤྲོས་པ་ཉེར་
ཞིའི་ཆོས་སྐུ་ནི་ཟབ་པ་དང་། ལོངས་སྐུ་མན་ཆད་རྒྱ་ཆེ་བ་ཡིན་པར་མངོན་
ནོ། ། དེའི་རྒྱུ་ལ་ས་བཅུའི་གནས་སྐབས་སུ་ཟབ་མོ་སྟོང་ཉིད་རྟོགས་པའི་མཉམ་
བཞག་དང་རྒྱ་ཆེ་བ་སྦྱིན་སོགས་སྒྲུབ་པའི་རྗེས་ཐོབ་གཉིས་དགོས་ཤིང་། དེའི་
རྒྱུ་ལ་ཚོགས་སྦྱོར་གྱི་གནས་སྐབས་སུ་དེ་གཉིས་ཐོས་བསམ་གྱིས་གཏན་ལ་ཕབ་
པའི་སྒོ་ནས་མཁས་པ་དགོས་ཏེ། ཟབ་ཅིང་རྒྱ་ཆེའི་ཚུལ་ལ་མཁས་པའི་སྐྱེ་བོས་
རིམ་གྱིས་རབ་ཏུ་དགའ་བའི་ས་ནི་འཐོབ་འགྱུར་བས། ། དེ་ནི་དོན་དུ་
གཉེར་བས་དོན་འདི་མཉན་པར་གྱིས། ། ཞེས་གསུངས་སོ། ། དེ་ལྟར་ན་
བསྟན་བཅོས་འདིས་སེམས་སྐྱེད་བཅུ་པོ་རང་གི་ངོ་བོ་འཕགས་པའི་གནས་



506 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
སྐབས་དང་། དེ་ཐོས་བསམ་གྱིས་གཏན་ལ་ཕབ་པ་སོ་སྐྱེའི་གནས་སྐབས་དང་།
དེ་ལས་ཟབ་པ་དང་རྒྱ་ཆེ་བ་གཉིས་མངོན་དུ་གྱུར་པ་ནི་སངས་རྒྱས་ཀྱི་གནས་
སྐབས་ཡིན་པར་བསྟན་ཏེ། ལམ་དང་འབྲས་བུའི་རྣམ་པར་བཞག་པ་མ་ལུས་
པ་ཡང་མཚོན་པར་ཤེས་པར་བྱའོ། །
གཉིས་པ་སྤྲུལ་སྐུ་ཕྲིན་ལས་དང་བཅས་པ་བཤད་པ་ལ་གསུམ་སྟེ། སྤྲུལ་
སྐུས་གནས་སྐབས་ ཐེག་ གསུམ་བསྟན། ། མཐར་ ཐུག་ ཐེག་ པ་ གཅིག་ ཏུ་
བསྒྲུབ། ། ཐེག་གསུམ་དགོངས་པ་ཅན་དུ་བསྟན་པའོ། ། དང་པོ་ནི། སླར་
ཡང་སོགས་ཏེ། ཐུགས་རྗེས་མྱ་ངན་འདས་པར་ཞེས་པའི་དོན་མཐར་ཐུག་མི་
གནས་པའི་མྱང་འདས་སུ་དཀྲི་ཞེས་པ་དང་། གནས་སྐབས་མྱང་འདས་ཙམ་
ལདཀྲི་ཞེས་པ་གང་ཡིན་རྩ་འགྲེལ་གཉིས་ཆར་དུ་མི་གསལ་བས་དང་པོ་ལྟར་ན་
ནི་གཞུང་འོག་མའི་སྔ་འགྲེལ་དུ་དེའི་ཕྱིར་དེ་ལྟར་དེ་བཞིན་གཤེགས་པའི་སྐུའི་
རྣམ་པར་གཞག་པ་བྱས་ནས་ཐེག་པ་གཅིག་ལ་ཐེག་པ་གསུམ་བསྟན་པ་དགོངས་
པ་ཅན་ཉིད་དུ་བཤད་པ་ཞེས་པ་དང་མཐུན་ཏེ། དེ་ལྟར་ན་སྔར་གྱི་ས་བཅད་
ཀྱང་སྤྲུལ་སྐུས་མཐར་ཐུག་ཐེག་གཅིག་བསྟན་ཞེས་འདོན་དགོས་སོ། ། ཕྱི་མ་
ལྟར་ན་གཞུང་འདི་ཉིད་ཀྱི་སྔ་འགྲེལ་དུ། ད་ནི་སྤྲུལ་པའི་སྐུ་ཉན་ཐོས་དང་།
རང་སངས་རྒྱས་དང༌། བྱང་ཆུབ་སེམས་དཔའ་ཐམས་ཅད་ཀྱི་དོན་ཐུན་མོང་
བདང་། ཐབས་ཐུན་མོང་བ་འབྱུང་བ་ཞེས་གསུངས་པ་དང་མཐུན་ནོ། །
གཉིས་པ་ནི། གང་ཕྱིར་སོགས་ཏེ། འདི་ནི་སྔ་འགྲེལ་དུ་ཐེག་པ་གཅིག་ལ་ཞེས་
པའི་དོན་ཏེ་ཡུལ་ཆོས་ ཐམས་ཅད་ཀྱི་གནས་ལུགས་རྟོགས་ཚུལ་མི་འདྲ་བས་
གཞན་དང་གཞན་དུ་རྣམ་པར་འགྱུར་བ་དང་རིགས་མི་འདྲ་བའི་དབྱེ་བ་ཡང་
མེད་ཅིང་ཡུལ་ཅན་ཡེ་ཤེས་ཀྱང་རྟོགས་པ་མཐར་ཐུག་པའི་ཚེ་རྟོགས་ཚུལ་མི་འདྲ་
བའི་དབྱེ་བ་མེད་པས་མཐའ་ཐུག་ཐེག་པ་གཅིག་ཏུ་བསྟན་ཏེ། ཇི་སྐད་དུ།



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 507
འོད་སྲུང་ཆོས་ཐམས་ཅད་མཉམ་པ་ཉིད་དུ་རྟོགས་ན་མྱ་ངན་ལས་འདས་པ་ཡིན་
ལ། དེ་ཡང་གཅིག་ཡིན་གྱིས་གཉིས་དང་གསུམ་ནི་མ་ཡིན་ནོ་ཞེས་འབྱུང་བའི་
ཕྱིརརོ། ། གསུམ་པ་ནི་གང་ཕྱིར་སོགས་ཏེ། ཚིག་རྐང་དང་པོ་གཉིས་ཀྱིས་
དང་པོ་ཉིད་ནས་ཐེག་ཆེན་གྱིས་དཀྲི་མི་ནུས་པའི་གང་ཟག་ངོས་བཟུང་། དེ་
ནས་ཚིག་རྐང་གཉིས་ཀྱིས་དེ་དག་ཡལ་བར་མི་འདོར་བའི་རྒྱུ་ངོས་བཟུང་། དེ་
ནས་ཚིག་རྐང་གསུམ་དང་ཚེག་བར་གཉིས་ཀྱིས་དམ་ཆོས་པདྨ་དཀར་པོ་ལས་
གསུངས་པའི་དཔེའི་སྒོ་ནས་དེ་དག་ལ་ཐེག་པ་འོག་མ་གཉིས་བསྟན་པའི་དགོས་
པངོས་བཟུང་། རྣམ་པར་དབེན་ལའང་ཞེས་པས་དེ་ལྟ་བུའི་མྱང་འདས་ཐོབ་
པའི་གང་ཟག་གཉིས་དང་། བློ་སྦྱངས་རྣམས་ལ་ཞེས་པས་དང་པོ་ཉིད་ནས་
ཐེག་ཆེན་གྱིས་དཀྲི་བར་ནུས་པའི་གང་ཟག་རྣམས་ལ་ཐེག་ཆེན་ལོགས་སུ་
གསུངས་པར་བསྟན་ནོ། ། གསུམ་པ་དུས་ཀྱི་སྒོ་ནས་མཆོག་ཏུ་བསྔགས་པ་ལ་
གཉིས་ཏེ། ཐོག་མར་བྱང་ཆུབ་དམ་པ་བརྙེད་པའི་དུས། ། ཐ་མར་འགྲོ་བའི་
དོན་ལ་བཞུགས་པའི་དུས་སོ། ། དང་པོ་ནི། བདེ་བར་སོགས་ཏེ། བྱང་ཆུབ་
མཆོག་རབ་དམ་པར་ཞེས་པའི་དོན་འགྲེལ་པར། བཅོམ་ལྡན་འདས་སྤྲུལ་པའི་
སྐུ་འབྱུང་བའི་རྒྱུ་གང་ཡིན་པ་དེ་མངོན་པར་རྫོགས་པར་བྱང་ཆུབ་པའི་དུས་ཅི་
ཙམ་པ་དེའི་ཚད་བརྗོད་པར་བྱ་སྟེ། ཞེས་གསུངས་ལ། སྤྲུལ་སྐུ་འབྱུང་བའི་རྒྱུ་
ནི་སྔར་བཤད་པའི་སྐུ་གསུམ་ཅིག་ཆར་དུ་བརྙེད་པ་དེ་ཉིད་ཡིན་ལ། འདི་ལ་
འགྲེལ་བཤད་བྱེད་པས་འདི་ཡང་སངས་རྒྱས་ཐམས་ཅད་ཀྱི་ཆོས་ཀྱི་སྐུ་གཅིག་
ཡིན་པས་དེ་ལྟར་བརྗོད་པ་ཡིན་གྱི་གཞན་དུ་ན་སངས་རྒྱས་གཞན་འབྱུང་བར་མི་
འགྱུར་བས་སོ་ཞེས་འཆད་དོ། ། དེའི་དོན་ཡང་འདིར་འབྱུང་བའི་འབྲས་བུའི་
རྣམ་གཞག་རྣམས་ནི་སངས་རྒྱས་སྤྱིའི་དབང་དུ་བྱས་པ་ཡིན་པས་དེ་རིང་སངས་
རྒྱས་པ་ལྟ་བུ་གཅིག་ལ་ཡང་ཚང་དགོས་ལ་དེ་ལྟར་ན་སངས་རྒྱས་དེའི་སྤྲུལ་སྐུ་



508 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
འབྱུང་བའི་རྒྱུ་ཆོས་སྐུ་དེ་སངས་རྒྱས་རྣམས་ཀྱི་ཆོས་སྐུ་དང་དབྱེར་མེད་གཅིག་
ཡིན་པས་དེའི་ཐོག་མའི་ཚད་བཟུང་བ་སྟེ། དེ་ལས་གཞན་དུ་དེ་རིང་སངས་
རྒྱས་པའི་ཆོས་སྐུའི་ཐོག་མ་དེ་རིང་ཡིན་ན་དེ་ལྟ་བུའི་སངས་རྒྱས་འབྱུང་བར་མི་
འགྱུར་ཏེ། དེ་ལ་འདི་ནས་བཤད་པའི་དུས་ཀྱི་ཁྱད་པར་མ་ཚང་བའི་ཕྱིར་ཞེས་
པའི་དོན་དུ་འཆད་དགོས་སོ། ། ཆོས་སྐུ་གཅིག་ཡིན་པ་ནི་མདོ་སྡེ་རྒྱན་སོགས་
གཞུང་ལུགས་ཚད་ལྡན་དུ་མའི་དགོངས་པ་ཡིན་ཀྱང་འདིར་དེའི་དབང་དུ་བྱས་
ནསགསུངས་པ་མིན་ཏེ། དེ་ལྟར་ན་གློ་བུར་དྲི་བྲལ་འབའ་ཞིག་གི་དབང་དུ་
བྱས་པར་ཐལ་བའི་ཕྱིར་རོ། ། འོ་ན་ཅི་ཞེ་ན་རང་བཞིན་རྣམ་དག་གི་ཆོས་
དབྱིངས་དེ་ད་ལྟ་གློ་བུར་གྱི་དྲི་མས་བསྒྲིབས་པས་སངས་རྒྱས་མངོན་དུ་མ་གྱུར་
ཀྱང་ནམ་ཞིག་གློ་བུར་གྱི་དྲི་མ་ཟད་པའི་ཚེ་དེ་ཉིད་སངས་རྒྱས་དངོས་སུ་མཐོང་
བས་དེའི་ཐོག་མ་མེད་ཅེས་པའི་དོན་ཏེ། གློ་བུར་གྱི་དྲི་མ་ཟད་པ་ཙམ་མ་
གཏོགས་སངས་རྒྱས་གསར་དུ་ཐོབ་རྒྱུ་མེད་ཅེས་པ་ངེས་དོན་གྱི་བཀའ་དང་
བསྟན་བཅོས་རྣམས་ལས་རབ་ཏུ་མང་བར་གསུངས་སོ། ། དཔེར་ན་ཁྱིམ་གྱི་
འོག་གི་གཏེར་དབུལ་པོའི་ལག་ཏུ་ཐོབ་པའི་ཚེ་སྒྲིབ་བྱེད་བསལ་ནས་གསར་དུ་
མཐོང་བ་ཙམ་ཡིན་གྱི་དང་པོ་ནས་ཐོབ་ཐོབ་པ་ཡིན་པ་བཞིན་ཏེ། དཔེ་དགུ་
ཆར་ལ་སྦྱར་བར་བྱའོ། ། རང་བཞིན་རྣམ་དག་གདོད་མ་ནས་སངས་རྒྱས་ཡིན་
པ་དང༌། དེའི་ཐོག་མ་མེད་པ་གསང་བ་ཡིན་པ་ནི། སངས་རྒྱས་ཐོག་མ་ཐ་མ་
མེད། ། དང་པོའི་སངས་རྒྱས་རྒྱུ་མེད་པ། ། ཞེས་དང་། སངས་རྒྱས་ཀུན་
པས་སྔར་སངས་རྒྱས། ། ཞེས་སོགས་ཀྱི་དོན་ཡིན་པས་འདི་ནི་སྔོན་དགེ་བའི་རྩ་
བམ་བསགས་པ་རྣམས་ཀྱིས་ལྷག་པར་མོས་པར་བྱ་དཀའ་བའི་ཕྱིར་ན་བསྙད་
པརབྱ་བ་མ་ཡིན་ཅེས་གསུངས་སོ། ། འགའ་ཞིག་ཏུ་དེ་ལ་ལྷག་པར་མོས་པར་
བྱེད་པ་རྣམས་ལ་བསོད་ནམས་གཞལ་དུ་མེད་པ་བསགས་པར་བྱ་བའི་ཕྱིར་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 509
བཤད་དོ། ། དོན་འདི་མ་རྟོགས་པར། ཁ་ཅིག་ འགྲེལ་བཤད་ལས་དེ་ལྟར་
འཆད་པ་ནི་མི་འཐད་དེ། འགྲེལ་པ་ལས་སྤྲུལ་པའི་སྐུ་འབྱུང་བའི་དབང་དུ་
བྱས་པར་གསུངས་པའི་ཕྱིར་རོ། ། སྤྲུལ་པའི་སྐུ་འབྱུང་བའི་རྒྱུ་ཞེས་ཆོས་ཀྱི་སྐུ་
ལ་དགོངས་ཞེས་འཆད་པའང་མི་རིགས་ཏེ། ཆོས་ཀྱི་སྐུར་གཤེགས་པའི་ཚད་དེ་
ཙམ་དུ་འདོད་ན་གང་ཟག་གཞན་སངས་རྒྱ་བའི་སྐབས་མེད་པའི་སྐྱོན་དེའང་
འཇུག་པའི་ཕྱིར་དང་། སངས་རྒྱས་ཐམས་ཅད་ཀྱི་ཆོས་སྐུ་ གཅིག་ཡིན་ན་
སངས་རྒྱས་སྔ་མ་རྣམས་སངས་རྒྱས་པའི་ཚེ་སྔར་འཚང་མ་རྒྱས་པ་དང་འཚང་རྒྱ་
བའི་ཆོས་སྐུ་ཡང་སྔོན་དུ་ཐོབ་ཟིན་པ་ཤིན་ཏུ་འགལ་བའི་ཕྱིར་རོ། ། དེས་ན་
བྱང་ཆུབ་ཀྱི་སྙིང་པོར་གཤེགས་པའི་ཚད་སྟོན་པ་ཡིན་ལ། དེའང་སྔོན་དུ་
སངས་རྒྱས་པའི་ཡུན་ཚད་སྟོན་པ་མ་ཡིན་པས་སངས་རྒྱས་ནས་སླར་ཡང་བྱང་
ཆུབ་ཀྱི་སྙིང་པོར་སྤྲུལ་སྐུའི་འཚང་རྒྱ་ཚུལ་སྟོན་པའི་གྲངས་ཚད་སྟོན་པ་ཡིན་
ནོ། ། དེ་ལྟར་མ་བྱས་པར་འགྲེལ་བཤད་ལྟར་བཤད་ན་རྩ་བ་ལས་གསང་བ་
འདི་བཤད་པར་མི་བྱ་བར་གསུངས་པའི་ཡུལ་དུ་འགྲོ་བ་ཡིན་ནོ་ཞེས་བྲིས་
སོ། ། འགྲེལ་པར་སྤྲུལ་སྐུ་འབྱུང་བའི་དབང་དུ་བྱས་པར་གསུངས་ཞེས་པས་
ཆོས་སྐུའི་དབང་དུ་བྱས་པ་མི་ཁེགས་ཏེ། སྤྲུལ་སྐུ་བྱུང་བའི་སྔ་རོལ་ཚད་གཟུང་
དུམེད་ན་ཆོས་སྐུའི་ཐོག་མ་ཚད་གཟུང་དུ་མེད་པར་ལེགས་པར་གྲུབ་པའི་ཕྱིར་
རོ། ། ཆོས་སྐུར་གཤེགས་ཚད་དེ་ཙམ་དུ་འདོད་ན། གང་ཟག་གཞན་འཚང་
རྒྱུ་བའི་སྐབས་མེད་པའི་སྐྱོན་དེའང་འཇུག་ཅེས་པ་སྔ་མ་ལ་མཚུངས་པ་བསྒྲེ་བ་
ཡིན་ན་ནི་འགྲེལ་བཤད་ཀྱི་དོན་བཤད་ཟིན་པས་མི་མཚུངས་ལ། རང་རྒྱུད་དུ་
ཁས་བླངས་ན་སྤྲུལ་སྐུར་གཤེགས་པའི་ཚད་དེ་ཙམ་དུ་འདོད་པ་ལ་ཡང་སྐྱོན་འདི་
ཅིའི་ཕྱིར་མི་འཇུག སངས་རྒྱས་ཐམས་ཅད་ཀྱི་ཆོས་སྐུ་གཅིག་ཡིན་ན་སངས་
རྒྱུས་སྔ་མ་རྣམས་སངས་རྒྱས་པའི་ཚེ་སྔར་སངས་མ་རྒྱས་པ་དང་སངས་རྒྱ་རྒྱུའི་



510 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
ཆོས་སྐུའང་སྔོན་ཐོབ་ཟིན་པ་ཤིན་ཏུ་འགལ་ཞེས་པ་ནི་རྩ་བར་གསང་བ་འདི་
བཤད་པར་མི་བྱ་གསུངས་པའི་ཡུལ་དུ་སོང་སྟེ། རྒྱུ་མཚན་དེ་གཉིས་བཟུང་
ནས་གཞན་ངོར་དེ་རིང་སངས་རྒྱས་པ་ལྟ་བུ་གཅིག་གི་ཆོས་སྐུའི་ཐོག་མ་ཚད་
གཟུང་དུ་མེད་པ་བློར་མ་ཤོང་ནས་སངས་རྒྱས་ཐམས་ཅད་ཀྱི་ཆོས་སྐུ་གཅིག་ཡིན་
པ་ལ་སྐུར་པ་བཏབ་འདུག་པའི་ཕྱིར་རོ། ། སངས་རྒྱས་ནས་སླར་ཡང་བྱང་ཆུབ་
ཀྱི་སྙིང་པོར་སྤྲུལ་སྐུའི་འཚང་རྒྱ་ཚུལ་སྟོན་པའི་གྲངས་སྟོན་པ་ཡིན་ཞེས་པ་ནི་
གཞུང་འདིའི་དོན་གཏནམ་ཡིན་ཏེ། འགྲེལ་པར་བཅོམ་ལྡན་འདས་སྤྲུལ་པའི་
སྐུ་འབྱུང་བའི་རྒྱུ་གང་ཡིན་པ་དེའི་ཞེས་པ་དང་འགལ་བའི་ཕྱིར་དང༌། འདིར་
རྡུལ་གྱི་གྲངས་སྙེད་ཅེས་པའང་བརྟགས་པ་མཐའ་གཟུང་གི་ཚུལ་ཡིན་གྱི། དོན་
ལ་ཚད་མེད་པ་ཡིན་པས་སྤྲུལ་སྐུའི་འཚང་རྒྱ་ཚུལ་སྟོན་པའི་གྲངས་ཚད་མེད་ན་
དེའི་རྒྱུར་གྱུར་པའི་ཆོས་སྐུ་བརྙེས་པའི་དུས་ལ་ཚད་མེད་པ་འགོག་པའི་དོན་མེད་
པའི་ཕྱིར་རོ། ། མདོར་ན་འོན་ཀྱང་ཁྱོད་ཀྱི་གསང་བ་འདི་ནི་བསྙད་བགྱི་མ་
ལགས་སོ་ཞེས་གསུངས་པ་ཤིན་ཏུ་མེད་པར་སྣང་ངོ་། ། གཉིས་པ་ལ་གཉིས་ཏེ།
མཁྱེན་རབ་ཐུགས་རྗེས་རྟག་ཏུ་བཞུགས། ། སྒྲུབ་བྱེད་ཐུགས་རྗེའི་རང་བཞིན་
བཤད་པའོ། ། དང་པོ་ནི། རྒྱལ་བ་སོགས་སོ། ། གཉིས་པ་ལ་གཉིས་ཏེ།
རྣམ་པ་མཚུངས་པ་མེད་པས་རྟག་ཏུ་བཞུགས། ། དམིགས་པ་ཟད་པ་མེད་པས་
རྟག་ཏུ་བཞུགས་པའོ། ། དང་པོ་ནི། གཏི་མུག་སོགས་སོ། ། གཉིས་པ་ནི།
གང་གི་སོགས་སོ། །
གསུམ་པ་གཞུང་དོན་རྫོགས་པའི་བྱ་བ་བསྟན་པ་ལ་བཞི་སྟེ། གང་
གིས་ཇི་ལྟར་བརྗོད་པའི་ཚུལ། ། བརྗོད་བྱ་ཐུན་མོང་མིན་པར་བསྟན། ། རྗོད་
བྱེད་བརྩམས་པའི་དགོས་པ་བཤད། ། བརྩམས་པའི་དགེ་བ་མཆོག་ཏུ་བསྔོ་
བའོ། ། དང་པོ་ནི། ལུགས་འདི་སོགས་ཏེ། ལུང་ཇི་བཞིན་ནི་མདོ་སྡེ་ས་བཅུ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 511
པ་དང་སྦྱར་བ་དང། སྟོང་ཉིད་ཉི་ཤུ་ཤེར་ཕྱིན་དང་སྦྱར་བ་ལྟ་བུ་ཡིན་ལ་མན་
ངག་ཇི་བཞིན་ནི་ཆོས་ཀྱི་བདག་མེད་དང་གང་ཟག་གི་བདག་མེད་སྒྲུབ་པའི་
རིགས་པ་རྣམས་སོ། ། གཉིས་པ་ནི། འདི་ལས་སོགས་ཏེ། འགྲེལ་པར། ཇི་
ལྟར་དབུ་མའི་བསྟན་བཅོས་མ་གཏོགས་པར། བསྟན་བཅོས་གཞན་ལས་སྟོང་
པ་ཉིད་ཅེས་བྱ་བའི་ཆོས་འདི་ཕྱིན་ཅི་མ་ལོག་པར་མི་བརྗོད་པ་དེ་བཞིན་དུ་ཁོ་བོ་
ཅག་གིས་འདིར་ལུགས་གང་ཞིག་བརྒལ་ལན་དང་བཅས་པར་བསྙད་པའི་
ལུགས་འདི་ནས་འབྱུང་བ་འདི་ཡང་སྟོང་པ་ཉིད་ཀྱི་ཆོས་ལྟར་བསྟན་བཅོས་
གཞན་ན་མེད་དོ། ། ཞེས་མཁས་པ་རྣམས་ཀྱིས་ངེས་པ་ཉིད་དུ་མཛད་དུ་གསོལ་
ལོ། ། དེའི་ཕྱིར་ཁ་ཅིག་གིས་མདོ་སྡེ་པ་རྣམས་དང་། བྱེ་བྲག་ཏུ་སྨྲ་བ་རྣམས་
ཀྱིས་གང་དོན་དམ་པར་སྨྲས་པ་དེ་དབུ་མ་པ་རྣམས་ཀྱིས་ཀུན་རྫོབ་ཏུ་ཡིན་ནོ་
སྙམ་དུ་སེམས་པ་དེ་དག་གིས་ཀྱང་བསྟན་བཅོས་ཀྱི་དེ་ཁོ་ན་ཉིད་ཡོངས་སུ་མ་
ཤེས་པ་ཁོ་ན་སྟེ། འདི་ལྟར་འཇིག་རྟེན་ལས་འདས་པའི་ཆོས་ནི་འཇིག་རྟེན་
པའི་ཆོས་དང་མཚུངས་པར་མི་རིགས་པའི་ཕྱིར་ཞེས་གསུངས་པའི་དོན་བསྟན་
བཅོས་གཞན་ནི་སེམས་ཙམ་པ་མན་ཆད་ཀྱི་དངོས་སྨྲ་བའི་བསྟན་བཅོས་ཡིན་ལ།
དེ་ལས་དོན་དམ་སྟོང་ཉིད་ཀྱི་ཆོས་དབུ་མ་པ་ཇི་ལྟར་འདོད་པ་བཞིན་མི་བརྗོད་
པ་ནི་གྲུབ་མཐའ་སྨྲ་བ་ཀུན་མཐུན་ལ། དེ་བཞིན་དུ་གཞུང་ལུགས་འདིར་གལ་
ཏེ་ཁྱོད་ལ་འཇིག་རྟེན་མི་གནོད་ན་ཞེས་སོགས་དང་། གང་ཕྱིར་རྒྱུ་མེད་པ་དང་
དབང་ཕྱུག་གི་ཞེས་སོགས་དང༌། འཇིག་རྟེན་གྲགས་པའི་ཀུན་རྫོབ་མ་བརླག་
ཅིག ། ཅེས་དང་། བུམ་པ་སྣམ་བུ་རེ་ལྡེ་དམག་དང་ཞེས་སོགས་ཀྱི་སྐབས་སུ་
བརྒལ་ལན་དང་བཅས་པར་བསྙད་པའི་ཀུན་རྫོབ་བརྟེན་ནས་བཏགས་པ་ཙམ་
དུ་འཇོག་པའི་ཚུལ་འདི་ཡང་སྔར་གྱི་བསྟན་བཅོས་དེ་དག་ན་མེད་ཅེས་པ་སྟེ།
སྟོང་པ་ཉིད་ཀྱི་ཆོས་ལྟར་བསྟན་བཅོས་གཞན་ན་མེད་དོ་ཞེས་བསྟན་བཅོས་



512 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
གཞན་ཅེས་པ་སྔ་ཕྱི་གཉིས་གཞི་གཅིག་ཏུ་བཞེད་པའི་ཕྱིར་རོ། ། གལ་ཏེ་མ་
གྲུབ་སྟེ། བསྟན་བཅོས་གཞན་གྱི་དོན་དམ་དེ་ཉིད་ལུགས་འདིའི་ཀུན་རྫོབ་ཡིན་
པའི་ཕྱིར་ཞེ་ན་དེ་འགོག་པ་ལ་དེའི་ཕྱིར་ཁ་ཅིག་གིས་ཅེས་སོགས་གསུངས་ཏེ།
བྱེམདོ་གཉིས་ཀྱིས་དོན་དམ་དུ་བཞག་པ་ནི་རིགས་པས་དཔྱད་ནས་བཞག་པ་
ཡིན་ལ་དེ་ཉིད་འདིའི་ཀུན་རྫོབ་ཏུ་མི་རུང་ཞེས་པའི་དོན་ཏོ། ། འོན་ཀྱང་
བདེན་གཉིས་ཀྱི་འགྲེལ་བཤད་དུ་གཞན་གྱི་དོན་དམ་བྱས་གང་ཡིན། ། དེ་ནི་
གཞན་གྱི་ཀུན་རྫོབ་འདོད། ། གཞན་གྱི་མ་བྱས་གང་ཡིན་དེ། ། གཞན་གྱི་ཆུང་
མར་ཡང་འདོད་བཞིན། ། ཅེས་པ་དྲངས་ནས། དེ་ཉིད་ཀླུ་སྒྲུབ་ཀྱི་གཞུང་
ཡིན་པར་བཤད་པ་ལྟར་ན་ལུང་འདིའི་དོན་ལ་དབུ་མ་པ་ཁ་ཅིག གྲུབ་མཐའ་
འོག་མས་དོན་དམ་དུ་འཇོག་ཚུལ་དེ་ཉིད་དབུ་མ་པས་ཀུན་རྫོབ་ཏུ་འཇོག་པར་
འདོད་པ་འགྲེལ་པ་འདིས་བཀག་པར་འཆད་དགོས་ལ་ལུང་དེ་ཉིད་ཀྱི་དོན་ནི་
གྲུབ་མཐའ་འོག་མས་དོན་དམ་དུ་འདོད་པའི་གཞི་རྡུལ་ཕྲན་དང་། ཤེས་པ་ལྟ་
བུདེ་ཉིད་དབུ་མ་པས་ཀུན་རྫོབ་ཏུ་འདོད་ཅེས་པར་འཆད་དགོས་སོ། ། ཁ་
ཅིག་ འདིར་དེས་ན་རང་གི་ལུགས་འདི་སེམས་ཙམ་པ་དང་ཡང་ཐུན་མོང་མ་
ཡིན་པར་མ་ཟད་མགོན་པོ་ཀླུ་སྒྲུབ་དང་འཕགས་པ་ལྷའི་དགོངས་པ་འགྲེལ་བའི་
དབུ་མ་པ་གཞན་གྱི་ལུགས་དང་ཡང་ཐུན་མོང་མ་ཡིན་པར་ཤེས་པར་གྱིས་ཤིག་
ཅེས་འདོམས་པའོ། ། དེ་ལ་སློབ་དཔོན་སངས་རྒྱས་བསྐྱངས་ཀྱི་འགྲེལ་པ་ནི་
ཚད་མར་སློབ་དཔོན་འདི་བཞེད་པས་དེ་ལ་ཟུར་ཟ་བ་མིན་ལ་རྒྱལ་སྲས་ཞི་བ་
ལྷའི་ལུགས་དང་ཡང་སློབ་དཔོན་འདིའི་ལུགས་གཉིས་ཤིན་ཏུ་མཐུན་པར་སྣང་
ངོ་། ། ཐ་སྙད་དུ་ཡང་རང་གི་མཚན་ཉིད་ཀྱིས་གྲུབ་པ་མེད་པའི་སྟེང་ནས་
བདེན་གཉིས་ཀྱི་རྣམ་གཞག་མཛད་པ་འདི་ལ་བརྟེན་ནས་རང་རྒྱུད་ཀྱི་གྲུབ་
མཐའ་དང་། ཀུན་གཞི་མི་བཞེད་པ་སོགས་ཀྱི་བཤད་སྲོལ་ཐུན་མོང་མ་ཡིན་པ་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 513
མང་དུ་ཡོད་པ་ནི་དྲང་ངེས་རྣམ་འབྱེད་ལ་སོགས་པར་རྒྱས་པར་བཤད་པས་
འདིར་མ་སྨོས་སོ། ། ཞེས་བྲིས་སོ། ། དེ་ནི་མི་འཐད་དེ། འདི་རང་རྒྱུད་པ་ལ་
ཟུར་ཟ་བ་ཡིན་ན་བསྟན་བཅོས་གཞན་ཅེས་པ་སྔ་ཕྱི་གཉིས་སོ་སོར་སོང་བས་
དཔེ་དོན་མི་འགྲིག་པའི་ཕྱིར་དང་། དེའི་ཕྱིར་ཁ་ཅིག་གིས་ཞེས་སོགས་ཀྱི་གྲུབ་
དོན་འབྲེལ་མེད་དུ་འགྱུར་བའི་ཕྱིར་དང་། གཞུང་འོག་མའི་སྔ་འགྲེལ་གྱི་
འགྲོས་ཀྱིས་བསྟན་བཅོས་གཞན་སྨྲ་བ་པོ་དང་། ལུགས་བཟང་རྒྱང་རིང་སྤངས་
པ་དོན་གཅིག་ཏུ་གྲུབ་པས་དེ་ཡང་རང་རྒྱུད་པར་ཐལ་བའི་ཕྱིར་རོ། ། གསུམ་
པ་ལ་གཉིས་ཏེ། དེ་ཉིད་བསྟན་ཕྱིར་བསྟན་བཅོས་བརྩམས། ། དེས་ན་གཞན་
གཞུང་དོར་བར་གདམས་པའོ། ། དང་པོ་ནི། ཀླུ་སྒྲུབ་སོགས་ཏེ། འགྲེལ་
པར། གལ་ཏེ་གནས་བརྟན་དབྱིག་གཉེན་དང་། ཕྱོགས་ཀྱི་གླང་པོ་དང་།
ཆོས་སྐྱོང་ལ་སོགས་པ་བསྟན་བཅོས་རྣམས་ཀྱི་མཛད་པ་པོ་བྱོན་ཟིན་པར་གྱུར་པ་
དེ་དག་གིས་ཀྱང་ཡི་གེ་ཙམ་ཐོས་པས་འཇིགས་ཏེ། རྟེན་ཅིང་འབྲེལ་བར་
འབྱུང་བའི་དོན་ཕྱིན་ཅི་མ་ལོག་པར་སྟོན་པ་འདི་ཡོངས་སུ་སྤངས་སམ་ཞེ་ན།
དེ་སྐད་དུ་སྨྲའོ་ཞེས་གསུངས་སོ། ། འདིས་ནི་ཇོ་བོ་རྗེས་ཀླུ་སྒྲུབ་སློབ་མ་ཟླ་
གྲགས་ཡིན་ཅེས་གསུངས་པ་ལ་བརྟེན་ནས་ཀླུ་སྒྲུབ་མི་ཡུལ་དུ་ལོ་དྲུག་བརྒྱ་
བཞུགས་པའི་དུས་ཀྱི་དངོས་སློབ་ཟླ་གྲགས་ཡིན་པ་བཀག་སྟེ། ཀླུ་སྒྲུབ་ལོ་ལྔ་
བརྒྱ་སོང་ནས་འཕགས་པ་ཐོགས་མེད་བྱོན། དེ་ཉིད་ལོ་བརྒྱ་དང་ལྔ་བཅུར་
བཞུགས་པའི་སྐུ་ཚེའི་མཇུག་གི་སློབ་མ་དབྱིག་གཉེན་ཡིན་ལ་དེའི་སློབ་མ་ཡང་
ཕྱོགས་ཀྱི་གླང་པོ་ཡིན་ཅིང་། དེ་དག་ཀྱང་སློབ་དཔོན་འདིའི་དུས་སུ་བསྟན་
བཅོས་མཛད་ནས་གཞན་དུ་བྱོན་ཟིན་པར་གསུངས་པའི་ཕྱིར་རོ། ། འདིའི་
ཆོས་སྐྱོང་ཞེས་པ་དང་། བཞི་འགྲེལ་གྱི་ཕྱོགས་སྔར་ཆོས་སྐྱོང་ཞེས་གསུངས་
པའི་ཆོས་སྐྱོང་གཉིས་དོན་གཅིག་པས་དཔལ་ལྡན་ཆོས་སྐྱོང་ཡིན་ལ། དེས་ན་



514 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
བིརལ་པ་སེམས་ཙམ་པ་ཡིན་ནོ་ཞེས་བློ་གྲོས་རྩིང་པོ་དག་སྨྲ་བ་ནི་རྗེ་བླ་མས་
བཀག་ཟིན་ལ། མཁས་གྲུབ་ཁ་ཅིག་སྐྱོན་སྔ་མ་སྤོང་བར་འདོད་ནས་ཆོས་སྐྱོང་
ཞེས་པ་དཔལ་ལྡན་ཆོས་སྐྱོང་མ་ཡིན་གྱི་སྙན་ངག་མཁན་ཆོས་སྐྱོང་ཞེས་པ་གཞན་
ཞིག་ཡིན་ནོ་ཞེས་བཞེད་པ་ཡང་བདེན་གཉིས་ཀྱི་འགྲེལ་བཤད་དང་མི་མཐུན་
ཅེས་རྗེ་བླ་མས་བཀག་ཟིན་ཏོ། ། དེས་ན་དཔལ་ལྡན་ཆོས་སྐྱོང་སེམས་ཙམ་པ་
ཡིན་པས། བིར་ཝ་པ་སེམས་ཙམ་པ་ཡིན་དགོས་ན། ལན་གཅིག་སེམས་ཙམ་
པའི་གྲུབ་མཐའ་བཟུང་བ་དེ་སངས་རྒྱས་ནས་ཀྱང་སེམས་ཙམ་པར་འགྱུར་བར་
མཚུངས་པས་འགྲེལ་པ་གཉིས་ཀྱི་ཕྱོགས་སྔར་བཤད་པའི་ཆོས་སྐྱོང་སེམས་ཙམ་
པ་ཡིན་ཀྱང་བིར་ཝ་པ་ནི་ས་དང་པོ་ཐོབ་པའི་རྗེས་ཀྱི་གྲུབ་ཐོབ་ཀྱི་མཚན་ཡིན་
པས་སེམས་ཙམ་པ་ཡིན་མི་དགོས་ཞེས་རྗེ་བླ་མ་བཞེད་པ་ཉིད་གནད་ཀྱི་དོན་
ཡིནནོ། ། གཉིས་པ་ནི། དེ་ཉིད་སོགས་སོ། ། བཞི་པ་ནི། སློབ་དཔོན་
སོགས་སོ། ། གསུམ་པ་བསྒྱུར་བ་མཐར་ཕྱིན་མཇུག་གི་དོན་ལ་གཉིས་ཏེ།
རྩོམ་བྱེད་གང་གིས་བརྩམས་པ། སྒྱུར་བྱེད་གང་གིས་བསྒྱུར་བའོ། ། དང་པོ་
ནི། དབུ་མ་ལ་འཇུག་པ་སོགས་སོ། ། གཉིས་པ་ནི། ཁ་ཆེའི་ཡུལ་གྱི་སོགས་
ཏེ། གཞུང་ལུགས་འདི་པ་ཚབ་ལོ་ཙཱ་བ་ཉི་མ་གྲགས་ཀྱིས་བསྒྱུར་ཅིང་གཏན་ལ་
ཕབནས་དེའི་སློབ་མའི་མཆོག་དབུས་སུ་དགེ་བའི་བཤེས་གཉེན་པུ་ཏོ་བ་དང་
ཞང་ཐང་སག་པ་ཡེ་ཤེས་འབྱུང་གནས་འོད་གཉིས། གཙང་དུ་གཙང་པ་སེར་
པོ་དང་། དགེ་བའི་བཤེས་གཉེན་རྨ་བྱ་བ་གཉིས་ཏེ། བཀའ་བབས་བཞི་ལས་
རིམ་པར་བརྒྱུད་ནས་དེང་སང་གི་བར་དུ་དར་རྒྱས་སུ་མཛད་དོ།། །།
རྣམ་དཔྱོད་ལྷ་ཡི་ཐིག་ལེའི་གཟུགས་མཛེས་ཤིང་། ། གཟུངས་སྤོབས་
ཏིང་འཛིན་དྲྭ་བའི་འོད་ཁྱིམ་ཅན། ། སྙིང་རྗེའི་རི་དྭགས་མཚན་མས་ལེགས་
སྤྲས་པའི། ། སྨྲ་བའི་ཟླ་བ་མཚུངས་མེད་གྲགས་པ་ལས། ། ལེགས་གསུང་



དབུ་མའི་ས་བཅད་དང་གཞུང་སོ་སོའི་དཀའ་གནས་ལ་དཔྱད་པ། 515
དཀའ་བསིལ་བདུད་རྩི་འཛག་པ་ཡིས། ། ལྟ་ངན་མཚན་མོའི་སྨག་རུམ་སེལ་བ་
དང་། ། ཐུབ་བསྟན་གངས་ཀྱི་རི་ངོས་གསལ་བ་དང་། ། ཀླུ་སྒྲུབ་གཞུང་
བཟང་ཀུ་མུཏ་འབྱེད་པར་མཛད། ། སྔོན་དུས་རིགས་པའི་མདངས་བཀྲ་རྨ་བྱ་
དང་། ། བརྒྱུད་པའི་བཀའ་བབས་ཐང་སག་པ་ལ་སོགས། ། མ་ནོར་ལེགས་
བཤད་བདུད་རྩིའི་ཆུ་རྒྱུན་གྱིས། ། འགྲོ་མང་འཆི་མེད་གནས་སུ་བཀྲི་ཞེས་
ཐོས། ། ཚུལ་འདི་འཕགས་ཡུལ་གྲུབ་པའི་མཆོག་རྣམས་དང་། ། གངས་ཅན་
འདིར་བྱོན་མཁས་ཤིང་གྲུབ་བརྙེས་རྣམས། ། སྟོན་ཚུལ་ཚིག་གི་ཁྱད་པར་མ་
གཏོགས་པ། ། རྟོགས་ཚུལ་ལྟ་བའི་ཆ་ལ་ཁྱད་པར་མེད། ། ཐུབ་བསྟན་ཉིན་
བྱེད་དུས་ཀྱི་ནུབ་རིར་འཛེག ། སྙིགས་མ་ལྔ་པོའི་བྱ་ཕོད་ཤར་ནས་ཉེ། ། མི་
མཁས་སྲིན་བྱའི་ཅ་ཅོ་སྒྲོག་དུས་འདིར། ། རྣམ་གྲོལ་བདེ་བའི་ལམ་བཟང་སུ་
ཡིས་རྙེད། ། དེ་སླད་རྒྱ་བོད་དམ་པ་མཆོག་རྣམས་ཀྱི། ། གསུང་རབ་རྒྱ་མཚོ་
བརྩོན་པས་བསྲུབས་པ་ལས། །བྱུང་བའི་ལེགས་བཤད་ཟླ་བ་ཚེས་པ་འདི། །
བློ་གྲོས་ཤར་རིའི་རྩེ་མོར་སླར་ཡང་འཆར། ། དེ་ཚེ་བརྩོན་པ་གཉིས་ཀྱི་ཐལ་
སྦྱར་ཏེ། ། བློ་གྲོས་གསལ་བའི་མིག་རས་ལེགས་ཕྱེ་ནས། ། ལེ་ལོའི་འཛུམ་པ་
མེད་པར་ལྟ་བ་དེ། ། ཐེག་ཆེན་རིགས་བཟང་ལས་སྐྱེས་བྲམ་ཟེ་ཡིན། ། རྟག་
དངོས་སྨྲ་བའི་མུ་སྟེགས་གཞུང་ལུགས་དང་། ། སྤྱི་དངོས་སྨྲ་བའི་སྔོན་དུས་རྟོག་
གེ་དང་། ། ཞིག་དངོས་སྨྲ་བའི་དེང་དུས་དབུ་མ་གསུམ། ། ལྟ་ངན་ཡལ་ག་
འཕེལ་བའི་རྩ་བ་ཡིན། ། སྤྲིན་བྲལ་ཉི་ཟེར་པད་མོ་གཞོན་ནུའི་གཉེན། ། ཐུན་
བྲལ་འབྲས་བཟང་བྲམ་ཟེ་རྣམས་ཀྱི་ཟས། ། རྙོག་བྲལ་ཆུ་གཙང་དྲང་སྲོང་
བཏུང་བ་སྟེ། ། ཉེས་བྲལ་ལུང་རིགས་གོ་བོའི་གཤོག་པ་ཡིན། ། རྣམ་དཔྱོད་
ལུས་རྒྱས་ལུང་རིགས་གཤོག་ཡངས་ཅན། ། མཁས་མཆོག་མཁའ་ལྡིང་དབང་
པོ་འཕུར་རྗེས་སུ། ། ཐར་འདོད་བྱ་ཚོགས་བརྩོན་པ་མ་བཤོལ་པར། ། གསུང་



516 དཔལ་ལྡན་ས་སྐྱ་པའི་གསུང་རབ་པོད་བཅུ་གསུམ་པ་དབུ་མ།
རབམཁའ་ལ་ལིང་ལིང་བསྒྱུར་བར་གྱིས། ། ཀླུ་སྒྲུབ་ལུགས་བཟང་ཀུ་མུཏ་ཁ་
ཕྱེའི་ཆུས། ། ཟླ་བ་གྲགས་པས་རེ་རྣམས་སྐོང་ཞེས་གྲགས། ། དེ་ཡི་ལེགས་
གསུང་རལ་པ་དམར་སེར་དེས། ། ད་ལྟར་བསོད་ནམས་སེང་གེའི་སྤྱི་བོར་
མཛེས། ། འདི་སྦྱར་དགེ་བ་གང་གཱའི་ཆུ་རྒྱུན་དེས། ། ལྟ་ངན་ལུས་ཀྱི་དྲི་མ་
བཀྲུ་བ་དང་། ། དོན་གཉེར་བློ་ཡི་སྐོམ་པ་སེལ་བྱས་ནས། ། ཀུན་མཁྱེན་རྒྱ་
མཚོ་ཆེན་པོར་འཇུག་གྱུར་ཅིག ། དབུ་མ་ལ་འཇུག་པའི་དཀྱུས་ཀྱི་ས་བཅད་པ་
དང་། ། དཀའ་བའི་གནས་ལ་དཔྱད་པ་ལྟ་བ་ངན་སེལ་ཞེས་བྱ་བ་འདི་ནི། །
རྒྱ་བོད་ཀྱི་མཁས་གྲུབ་དམ་པ་རྣམས་ཀྱིས་མགྲིན་གཅིག་ཏུ་གསུངས་པའི་སྤྲོས་
བྲལ་གྱི་ལྟ་བ་ལ་ངེས་པ་གཏིང་ནས་རྙེད་ཅིང་། ཕྱིན་ཅི་མ་ལོག་པར་འཆད་པའི་
ཚུལ་ལ་མཁས་པ་དགེ་སློང་བསོད་ནམས་སེང་གེས་དོན་གཉེར་དུ་མས་བསྐུལ་
བའི་ངོར་ཐུབ་བསྟན་རྣམ་པར་རྒྱལ་བའི་དགོན་པར་སྦྱར་བ་འདིས་ཀྱང་དབུ་
མའི་གཞུང་ལུགས་ཕྱོགས་ ཐམས་ཅད་དུ་དར་ཞིང་རྒྱས་པར་གྱུར་ཅིག །
ལེགས་བཤད་འདི་ལ་བརྟེན་ནས་ཟབ་མོ་དབུ་མའི་དོན་རང་རྒྱུད་ལ་ངེས་པར་
བྱས་ནས་རང་གཞན་གྱི་དོན་སྒྲུབ་པར་བྱ་བ་ལས་གཞུང་འདིའི་ཕྱོགས་སྔ་སོགས་
ཆོས་དང་གང་ཟག་ལ་ལོག་ལྟ་དང་སྐུར་བ་འདེབས་པའི་སྒོ་ནས་རང་རྒྱུད་ཕུང་
བའི་ཐོས་བསམ་ཕྱིན་ཅི་ལོག་དེ་ལྟར་མི་མཛད་པའི་གསོལ་བ་ཕྱིས་ཀྱི་ཐོས་པ་བ་
རྣམས་ལ་སྤར་གྱི་ཞབས་ཏོག་སྒྲུབ་པ་པོས་སྙིང་ནས་འདེབས་པ་ལགས་སོ། །
འདི་བསྒྲུབས་པ་ལས་བྱུང་བ་ཡི། ། དགེ་བ་བདག་གིས་གང་ཐོབ་པ། ། དེས་
ནི་སྐྱེ་བོ་ཐམས་ཅད་ཀྱིས། ། བདེ་གཤེགས་ཤེས་རབ་ཐོབ་པར་ཤོག ། འགྲོ་
བའི་སྡུག་བསྔལ་སྨན་གཅིག་པུ། ། བདེ་བ་ཐམས་ཅད་འབྱུང་བའི་གནས། །
བསྟན་པ་རྙེད་དང་བཀུར་སྟི་དང་། ། བཅས་ཏེ་ཡུན་རིང་གནས་གྱུར་ཅིག །
དགེའོ།། །།



རྩོམ་སྒྲིག་འགན་ཁུར་པ།
ཚོ {E##g.
གདན་ཞུའི་རྩོམ་སྒྲིག་པ།
特约编辑:
མཛེས་ཆ་ཇུས་འགོད་པ།
8 th it:
གཡག་འཇམ། །
E E*
ཐུབ་བསྟན་ཆོས་དར།
土登曲达
ཀརྨ་རྡོ་རྗེ་ཚེ་རིང་།
ཊྚ #
དབུ་མ་ལ་འཇུག་པའི་རྣམ་བཤད།
རེད་མདའ་བ་གཞོན་ནུ་བློ་གྲོས་དང་
གོ་རམ་པ་བསོད་ནམས་སེང་གེས་བརྩམས།
མི་རིགས་དཔེ་སྐྲུན་ཁང་དང་
མཚོ་སྔོན་མི་རིགས་དཔེ་སྐྲུན་ཁང་
གིས་བསྐྲུན་ཞིང་འགྲེམས་སྤེལ་བྱས།
（པེ་ཅིན་ཧོ་ཕིང་ལི་བྱང་ལམ་ཨང་14པ། སྦྲག་ཨང་100013
ཁ་པར་ཨང་གྲངས་642344116509）
མི་རིགས་དཔེ་སྐྲུན་ཁང་གི་སྐུལ་འོད་པར་སྒྲིག་ཁང་ནས་པར་བསྒྲིགས།
ལང་ཧྲུང་མི་དམངས་པར་ཁང་ནས་པར་བཏབ།
2003ལོའི་ཟླ་12པར་པར་གཞི་དང་པོ་བསྒྲིགས།
2003ལོའི་ཟླ་12པར་པེ་ཅིན་དུ་པར་ཐེངས་དང་པོ་བརྒྱབ།
དེབ་ཚད། 850mmX 1168mm 1/32 པར་ཤོག 17
པར་གྲངས། 0001 - 2,000 དེབ་རེར་སྒོར་30. 80



图书在版编目(CIP)数据
中观/宏努罗哲、索朗森格著,-北京:民族出版
社,2003.12
(藏族十明文化传世经典丛书,萨迦派系列丛书/更
杂松保主编)
| ISBN 7-105-05541-3
I... II. D玄..索.... 佛教-佛经一
藏语N. B946.6
中国版本图书馆(CIP)数据核字(2003) 第043809号
ZHONGGUAN
民族出版社和青海民族出版社联合出版
(北京市和平里北街14号邮编100013)
http://www.e56.com.cn
民族出版社微机照排廊坊人民印刷厂印刷
各地新华书店经销
2003年12月第1版 2003年12月北京第1次印刷
开本:850 毫米×1168 毫米 1/32 印张:17
印数:0001-2,000 册 定价:30.80 元
该书如有印装质量问题,请与本社发行部联系退换
(电话:64234411-6509)



ISBN 7-105-05541-3
ISBN 7-105-05541-3/B. 232
RX G 81). T: 30.800
91787105055418">
